text,label
"The Rum Diary
Johnny Depp gjør narko ubehagelig morsomt. 

Frykt og avsky i Las Vegas er en fantastisk film. 
The Rum Diary er en slags broderfilm, siden også den er basert på en roman av Hunter S. Thompson, har Johnny Depp i hovedrollen og bruker alkohol og narkotika som sentrale elementer. 

Men stemningen er annerledes. 
Her har paranoiaen ikke tatt helt over. 
Det er fremdeles igjen en kampånd i hovedfiguren. 

Men hva filmen egentlig forsøker å formidle, er like uklart som morgenen etter ei fyllekule. 

Ulovlige substanser 

Året er 1960 og journalisten Paul Kemp (Johnny Depp) flytter til den amerikanske kolonien Puerto Rico i Karibia for å jobbe i avisa The San Juan Star. 

Der forelsker han seg i vakre Chenault (Amber Heard), men hun er dessverre kona til den sleipe forretningsmannen Sanderson (Aaron Eckhart). 
Han drar Kemp inn i en lyssky virksomhet, samtidig som avisa viser seg å slite. 

Men kanskje vil ulovlige substanser ta knekken på dem først? 

Sliten og desillusjonert 

Filmen ble innspilt i Puerto Rico i 2009 og det gjør sitt til at filmens stemning sitter som limt. 
Tidskoloritten er også troverdig. 

Jeg føler meg virkelig transportert til 1960, til en usikker tid hvor den amerikanske tilstedeværelsen på øygruppa truer med å ødelegge ennå urørte perler, mot lokalbefolkningens vilje. 
Stemningen er preget av store penger, liten risiko og få moralske skrupler. 

Man skulle tro at Paul Kemp er opptatt nok med bare og overleve sine lange, harde, pengeløse alkonarkodager. 
Men han gjennomgår en langsom forvandling i løpet av filmen, fra en sliten, desillusjonert og selvdestruktiv pessimist, til sliten, desillusjonert og selvdestruktiv optimist. 

Dette er Johnny Depps belønning 

The Rum Diary er regissert av Bruce Robinson, som også har skrevet manuset etter Hunter S. Thompsons roman. 
Robinson er mest kjent for Whitnail & I fra 1987, som også mikset sterk alkohol og sort humor. 
Dette er hans første film siden Jennifer 8 i 1998, men han har åpenbart grepet rundt prosessen fremdeles. 

Det samme gjelder Johnny Depp. 
Det slår meg at dette sannsynligvis er hans belønning for å slite seg igjennom alle Pirates Of the Caribbean-filmene. 
Jeg har en følelse av at det er filmer som dette Depp brenner mest for. 

Her får han brukt flere deler av sitt spekter. 
Han tilfører filmen en sofistikert fornøyelighet, som gjør inntak av mistenkelige stoffer til en nesten ubehagelig fin opplevelse. 
Depp makter å gi Kemp et sympatisk preg, til tross for at han egentlig er en ansvarsløs rass. 

Skal kanskje ikke tolkes 

Hva som er den dypere meningen med filmen er opp til hver enkelt og tolke. 
Den formidler vel noe om kulturimperialisme, griskhet og begjær, men litt vagt. 

Og så handler det om hvordan en mann finner noe å kjempe for når han trodde han var ferdig med alt. 
Men kanskje skal den ikke tolkes, bare oppleves. 

The Rum Diary er kanskje ikke det mesterverket jeg hadde håpet på, sett i lys av slektskapet til Frykt og avsky i Las Vegas, men Depp gjør dette severdig nok 
",1
"En særnorsk øvelse
Regi: 
Sjur Paulsen. 
Med Arne Næss, Kristen Reagan, Terje Nordgaard Larsen, Ronny Dahl, Per Erik Evensen. 
Norsk. 

Dokumentar - tillatt for alle, egnet ungdom/voksne. 

Norsk dokumentarfilm i «Friluftslivets år» dyrker stress-samtidens motkrefter. 

Filmskaperne har tatt for seg noen personligheter: 
Filosofen og livsdyrkeren Arne Næss (92); eks-bokseren og ekstremsporteren Kristen Reagan (31); Terje Nordgaard Larsen og Ronny Dahl, ekstremskiere fra Narvik, som oppsøker eventyret i Lofoten i lånt reketråler; Per Evensen (59), ambulansesjåfør fra Østfold som tilbringer sommeren i opphøyd ensomhet i et branntårn. 

Felles for alle disse er at de finner fred og mening i naturen. 
De bryter - bevisst og aktivt - med det moderne samfunns stress, jag og karrierekrav. 
Enten det gjelder å legge seg rett på ryggen i en grassglenne motsols, eller risikere livet dinglende i tauverk i Kjerag, er det nettopp nærheten til naturen som er det meningsfulle. 

Det er nok på mange måter en særnorsk øvelse de dyrker. 
Turgåingens velsignelse i uendelig potens. 
Vi forstår slikt, vi nordmenn! 
At filmen kommer det året vi feirer våre siste 100, selvstendige år, er intet dårlig bidrag til den pågående diskurs: 
Hva vil det si å være norsk? 

«Loop» gir ingen egentlige svar, selvfølgelig. 
Men den dyrker gjenkjennelige kvaliteter. 
Og på sitt beste blir det en slags flott meditasjon. 

På det noe mer prosaiske plan kunne man ønske seg litt strammere regi og tettere strukturering av de forskjellige elementene. 

Men filmen lykkes i sitt viktigste: 
Å skape lyst! 
",1
"Alder ingen hindring
Dokumentar 

Norge 2013 

Regi: 
Håvard Bustnes 

Medvirkende: 
Shirley, Hinda 

Musikk: 
Ola Kvernberg 

Aldersgrense: 
Tillatt for alle 

Egnethet: 
Ungdom/voksen 

«Opprørske oldemødre» er en lett film som handler om veldig viktige ting. 
Den norske regissøren Håvard Bustnes har fulgt to gamle amerikanske damer som prøver å finne svar på spørsmålet knapt noen andre tør stille: 
Hva skjer når økonomien slutter å vokse? 
Resultatet er like deler rørende, morsomt og inspirerende. 

Damene heter Shirley og Hinda, og er født i henholdsvis 1923 og 1929. 
Selv om helsen er så som så, er vitebegjæret, pågangsmotet og humøret upåklagelig. 
Og kloke som de er, bekymrer Shirley og Hinda seg for sine barns, barnebarns og oldebarns fremtid i en verden hvor alt avhenger av økonomien, økonomien er avhengig av evig vekst og evig vekst er umulig. 

På hver sin el-trehjuling legger damene ut på en slags road trip. 
De oppsøker økonomer og finansfolk. 
Men ingen har noen beroligende svar å gi dem. 
Ved å bruke vanlig sunn fornuft, avslører Shirley og Hinda et system som er grunnleggende usunt. 

«Opprørske oldemødre» er rørende fordi de to er så fine folk, den er morsom fordi de er morsomme og den er inspirerende fordi den viser at alder ikke trenger å være en hindring. 
Man forlater kinosalen litt klokere — og med en følelse av at det kan være håp for menneskeheten, tross alt. 
",1
"Magi uten flukt
Regi: John Stephenson. 
Med: 
Kenneth Branagh, Zoe Wannamaker, Freddie Highmore, Jessica Claridge. 
Norske stemmer: 
Hallvard Lydvo, Per Skjølsvik. 
Engelsk eventyrfilm. 
7 år. 

Småsøt, men noe tam og stiv fortelling om et sandtroll, hans magiske evner og barns sans for eventyr. 

Det er bare å innrømme med en gang; etter Harry Potter-filmene, og Narnia-serien på TV (nå snart som film også), er kravene til magiske filmeventyr for barn blitt ganske høye. 
I den sammenligning blir «Sandtrollet» en noe blek kopi. 
Mest av alt fordi de fem barna og deres tilsynelatende slemme fetter, er vel litterære i replikkene. 
Men også fordi filmen generelt har et stivt preg, uten altfor supre effekter å skryte av. 
De norske stemmene fungerer greit nok, men heller ikke mer enn det. 

Tiden er 1. verdenskrig i England. 
Far skal i flyvåpenet, mor skal gjøre en innsats for konge og fedreland i London. 
Parets fem barn sendes til en eksentrisk onkel (velspilt av Kenneth Branagh) i et svært slott på landet. 
Ved sjøen bor et lite sandtroll med makt til å la ønsker gå i oppfyllelse. 
Akkurat det medfører både gleder og besvær for barna. 

Litt godmodig omtenksomhet, en dæsj rørende omsorg for far, noen dråper trolleri, er rystet sammen uten at magien løftes og tar flukt. 
",0
"Film:Tøff tidsreise 

Forrykende fortellerglede med snert 

Er hunder egnede foreldre? 
DreamWorks siste animasjonsfilm kan godt leses som en kommentar til debatten om hvem som skal få lov til å adoptere. 
Men den fungerer utmerket som ren og skjær sjarminnsprøyting. 
Mr. Peabody er nemlig verdens mest intelligente hund, «logrende laudabel fra Harvard» som det heter i den gode norske oversettelsen. 

Olympisk mester og gourmand er han også med en hjemmebygget tidsmaskin hvis eneste regel er: 
Ikke reis til en tid da du selv lever! 
Mr. Peabody forbarmet seg over gutten Sherman som barn og tok ham med til sin fasjonable toppleilighet i New York, og siden har han fungert som Shermans adoptivfar. 
Livet deres frem til nå får vi i en sekvens som bobler av hjertevarm fortellerglede til tonene av John Lennons hyllest til sønn Sean, «Beautiful Boy». 

Men når Sherman skal begynne på skolen starter problemene. 
Han biter sin snerpete skolevenninne på første skoledag samtidig som den kjipe undervisningsinspektøren får snusen i at han oppdras av en hund. 
Store utfordringer som må løses på flere kanter. 
Tidsmaskinen «TILBAK» er selvsagt motoren i historien, og filmskaperne tar oss med på forrykende reiser tilbake i tid, blant annet til 
Da Vinci i Firenze og Frankrike i revolusjonsåret 1789. 

Helsprø historie-omskriving følger, som vil evne å pirre vitebegjæret hos de yngre kinogjengerne - mens de får action på kjøpet! 
Ingen dårlig bragd! 
Actionsprellene er imidlertid fint dandert, for filmen mister aldri fokus på kjernen: 
En godhjertet fortelling om et far-sønn forhold litt utenom det vanlige. 
ØYSTEIN DAVID JOHANSEN 
",1
"Film:Snøhvit i sort-hvitt 

Denne spanske gjenfortellingen av Snøhvit-eventyret er en anselig estetisk nytelse. 

Fortalt som stumfilm (Alfonso de Vilallongas orkestermusikk, ispedd flamenco-innslag, er magnifikk), i ekspresjonistisk sort-hvitt. 
Hvert eneste bilde, hver eneste utsnitt, kunne vært rammet inn og hengt opp som et smellvakkert kunstfotografi på veggen. 

Historien er lett gjenkjennelig, men gitt ny lokal farge. 
Snøhvit er her datteren av Spanias mest elskede tyrefekter, som blir lammet i en ulykke i arenaen. 
Snøhvits mor dør i barsel, og tyrefekterens sykepleier - den onde stemoren - ser sitt snitt til å sikre seg den holdne helten. 
De syv dvergene kommer relativt sent inn i den ulykkelige jentas liv. 
Så bestemmer hun seg for å bli tyrefekter, hun også. 

«Blancanieves» er for skummel, sørgelig, surrealistisk og - vel, stum og sort-hvit - for barn. 
Det er en kunstfilm for voksne og kunstinteresserte unge voksne. 

Den er, i større grad enn «The Artist» (2011), en sjeldent gjennomført påminnelse om den kraften i sorte skygger, borende lys, fantasirik scenografi og ualminnelige fotografivinkler (de gamle mesterne Carl Theodor Dreyer og F.W. Murnau takkes i rulleteksten). 

MORTEN STÅLE NILSEN 
",1
"Togetherness S01
En ærlig dramakomedie om hverdagens problemer. 

Av og til kommer man over en TV-serie med rollefigurer som du blir skikkelig glad i, og som du virkelig kan relatere deg til fordi de oppleves som ekte mennesker. 

Slike serier kommer ikke så ofte, men med Togetherness har brødrene Mark og Jay Duplass, sammen med manusforfatter Steve Zissis, klart å skape åtte episoder med hjertevarmende hverdagshumor. 

Hvordan går det når forventningene du hadde til livet ikke blir oppfylt og virkelighetens harde realitet slår deg i fleisen? 
Det er det Togetherness handler om – om fire mennesker som prøver å finne lykken i en hverdag som ikke ble helt slik de hadde tenkt. 

Fire voksne under ett tak 

Brett og Michelle, spilt av Mark Duplass (The League) og Melanie Lynskey (kjent som Rose i Two and a Half Men), har vært gift i ti år og sliter med å holde den berømte gnisten ved like. 

Tina, søsteren til Michelle, spilt av Amanda Peet, er deprimert fordi hun i en alder av over tretti ikke har oppnådd noe i livet, og hverken har karriere, hus eller mann, mens Alex, bestekompisen til Brett, spilt av Steve Zissis, sliter med en havarert skuespillerkarriere på grun av hårtap og vektøkning. 

Når Alex kastes ut av leiligheten fordi han er blakk og Michelle kommer til L.A. for å prøve å starte en ny karriere som partyfikser, flytter de begge inn hos Michelle og Brett. 
Fire voksne under ett tak er mye, og dette presser de mange problemene deres frem i lyset. 

Bittersøt humor 

Det oppstår mange artige situasjoner i Togetherness og serien har sin del av kleine puteøyeblikk, men dette er ingen hysterisk situasjonskomedie. 

I tillegg til å være morsom er serien også sår og vond, fordi problemene som tas opp er vanskelige. 
Hvordan skal du si til partneren din at du synes sexen er kjedelig, eller at livet dere har sammen ikke gir deg noe? 
Hvordan skal du si til din beste venn at du elsker henne, hvis hun ikke føler det samme? 

Nettopp denne blandingen av det såre og det artige er det som gjør Togetherness så bra, den bittersøte humoren som tar hverdagslivet på kornet. 

I løpet av sesongens åtte episoder rekker du å bli kjent med de fire rollefigurene, og siden de oppleves som virkelige mennesker, som eksisterer utenfor TV-skjermen, rekker du også å bli glad i dem – det ble iallfall jeg. 

Nye episoder av «Togetherness» finner du på HBO Nordic hver mandag. 

Se traileren for «Togetherness» her, og si din mening om serien i kommentarfeltet! 
",1
"Page One:Inside The New York Times 

Vil The New York Times overleve avisdøden? 

BIFF: 
En verden uten aviser? 
Ikke en umulighet, skal vi tro dokumentarfilmen Page One: 
Inside The New York Times. 

Den tar oss med til en av verdens mest respektable avisredaksjoner, og viser hvordan også de merker de dårlige tidene i papiravisbransjen. 

Denne filmen vil få deg til å tenke deg om neste gang du fnyser av tanken om å måtte betale for å lese nyheter. 

De store bildene 

Hvorfor skal man måtte betale for nyheter? 
De får vi da gratis på internett? 

Filmen argumenterer for viktigheten av å ha journalister og publikasjoner som kan gå bak nyhetene, dypere inn i materien og vise oss de store bildene. 

Den hevder også at de aller fleste store gravende nyhetssaker i USA kan spores tilbake til The New York Times. 
Her får vi se hvordan noen av dem blir til. 

Burde være pensum 

Page One lar oss møte vaskeekte journalister og redaktører av den gamle sorten. 
De som drives av andre motivasjoner enn sensasjonsoverskrifter eller antall klikk på en nettside. 

Det morsomste møtet er med stjernereporter David Carr. 
Det er morsomt å se ham irettesette en kjekk tv-personlighet som nesten skryter av at han ikke er journalist. 

Carr er litt av en figur, som burde være pensum for alle journaliststudenter. 

Nyheter er ikke gratis 

En av journalistene forteller at det nå råder en oppfatning blant unge mennesker om at alt skal være gratis på nettet, inkludert nyheter. 

Men nyheter har aldri vært gratis, sier han. 
For at noen skal skrive nyheter, må det betales på ett eller annet vis. 
Nyheter lager seg ikke selv. 

Filmen viser hvordan også The New York Times er tvunget til å tenke nytt om hvordan de skal kunne tjene penger på sin journalistikk i fremtiden. 
De har valgt å ta betalt for sine nettjenester. 
Tiden vil vise om de kan overleve på det. 

Bør se filmen 

Jeg finner Page One: 
Inside The New York Times uhyre interessant. 

Den gir oss et verdifullt innblikk i de store utfordringene som avisbransjen står overfor, der tekniske nyvinninger står i fare for å utradere den tradisjonelle papiravisa. 
Er du avisleser, bør du se denne filmen, om du kan! 

Page One: 
Inside The New York Times vises nå på BIFF 
- Bergen Internasjonale Filmfestival. 
",1
"Safe
Voldsom film med dårlig actionflyt 

Jeg liker hardbarkede actionthrillere som ikke sparer på verken kuler, krutt eller flaue kommentarer. 
Safe har alt dette, men er samtidig delvis stygg, hakkete, ufin og sjarmløs. 

Jason Statham spiller med like mye innlevelse som en stumtjener, og er utstyrt med noen onelinere som er så dårlige at figuren hans like gjerne kunne vært stum. 

Men Safe minner meg også om lignende filmer fra tidlig 90-tall, som jeg liker, vanligvis med Steven Seagal i hovedrollen. 
Dette er middels godt. 

Mafiaen tar hevn 

Bokseren Luke (Jason Statham) får livet ødelagt når russisk mafia dreper kona hans som hevn etter en match han skulle ha tapt. 

De vet ikke at Luke også har en fortid som hemmelig politiagent, og når han redder ei lita, lynsmart jente, som kinesisk mafia bruker til å huske viktige tall, må han hamle opp med begge mafiaklanene, samt New Yorks korrupte politistyrke. 

Brukbar Statham 

Jeg kunne godt ha brukt tid på å gjøre narr av Jason Stathams manglende rekkevidde som skuespiller, men faktum er at han er ganske god på å spille den gravalvorlige og hardtslående actionhelten, en figur som jeg føler vi bør ha tilgjengelig til enhver tid. 

Man kan argumentere for at han er i ferd med å bli en parodi på seg selv, men det var også Schwarzenegger, Stallone, Seagal og Van Damme i sin tid, og jeg elsker dem fortsatt. 

Med noen flaue unntak, grunnet dårlig skrevet manus, gjør Statham en brukbar figur her. 

Actionflyten blir ødelagt 

Safe er en svært voldsom film, men noen heftige skuddvekslinger i New Yorks gater og bygninger. 
Man kan jo undre over at dette ikke gjør større inntrykk på media og byens innbyggere, for livet går tilsynelatende som normalt overalt. 
Kanskje er det så vanlig med nattklubbmassakre i New York at det ikke er nyheter lenger? 

Filmen har en egen stuntkoordinator, Chad Stahelski, høyt kreditert på rulleteksten. 
Men mye av hans actionflyt blir dessverre ødelagt av frenetisk redigering (Frédéric Thoraval) og filming av en kameramann (Stefan Czapsky) som må være hardt rammet av Parkinsons sykdom. 

Det er ganske sikkert et nøye overveid valg av regissør Boaz Yakin, men det ser ikke pent ut. 
Filmen har i det minste et grovkornet preg som Yakin dyrker fra start til slutt. 

Bedre på DVD? 

Safe er en helt middels god actionthriller, som sliter litt med troverdigheten. 

Men det hjelper på kredibiliteten at filmen er, noe overraskende, produsert av blant andre Tarantino-produsenten Lawrence Bender og Kevin Spacey. 

Og den har noen vibber som kan minne om fordums filmer man leide på VHS, og jeg tror denne vil fungere mye bedre om noen måneder, når den kan nytes hjemme i sofakroken med øl og pizza. 
",0
"Den femte statsmakt
Bare mildt engasjerende om WikiLeaks. 

WikiLeaks-filmen 
Den femte statsmakt er offentlig fornektet av grunnlegger Julian Assange gjennom et åpent brev til hovedrolleinnehaver Benedict Cumberbatch. 

Men min jobb er ikke å bedømme en film ut i fra hvor godt den stemmer overens med sannheten. 
Jeg må bedømme hvor god filmen er som film. 

Den femte statsmakt er et mildt engasjerende drama med interessant tematikk, men med tynne og skjematiske personkonflikter og tungnem symbolbruk. 

Unødvendige virkemidler 

Historien fortelles gjennom Daniel Berg (Daniel Brühl), en ung dataprogrammerer som fatter interesse for Assanges aktivisme på internett, og tilbyr sine tjenester når de møtes på en konferanse. 

Assange drar ham inn i en organisasjon som han sier har hundrevis av frivillige, og som har store planer for dramatiske avsløringer. 

Men det skal vise seg at Assange ikke er heeelt ærlig angående WikiLeaks sine ressurser. 

Regissør Bill Condon har hatt et problem her. 
Hvordan dramatisere situasjoner som i utgangspunktet er ganske udramatiske? 

Han forsøker å få dette til å virke som en slags spionthriller, med krypterte telefoner, hemmelige meldinger og skummel overvåkning, men Condon bruker også unødvendige virkemidler. 

De visuelle grepene med å plassere Berg og Assange i et endeløst kontorlandskap med sandgulv er feilslåtte. 

Når Berg-figuren begynner å ødelegge skjermer og lysrør i dette drømmebildet for å underbygge en dramatisk konfrontasjon med Assange, får jeg følelsen av å se filmatisk latskap. 

Dramatikken avtar 

Benedict Cumberbatch skuffer selvsagt ikke. 
Hvor godt hans Assange stemmer overens med virkeligheten, har jeg ingen formening om, men han skaper en interessant figur som kun glimtvis avslører ting om seg selv som kan forklare hans personlighet og engasjement. 

Han møtes godt av Daniel Brühl (Goodbye Lenin, Inglorious Basterds, Rush), en skuespiller jeg lenge har likt godt. 

Hans rolle som Daniel Berg er en sympatisk vei inn i historien, der han spiller en ung og kanskje blåøyd datahacker, som får lesset på seg ansvar og risiko som han kanskje ikke er klar for. 

Condons skildring av WikiLeaks sitt samarbeid med The Guardian, Der Spiegel og New York Times er blant det mest interessante, spesielt gjennom forholdet til journalisten Nick Davies (David Thewlis). 

Jeg liker også hvordan filmen lar Assange går til angrep mot filmen selv og de to bøkene den er basert på. 

Dessverre holder ikke hele filmen samme kvalitetsnivå. 
De fleste personkonfliktene er tamt skrevet, og dramatikken avtar mot slutten når den egentlig burde ha eskalert. 

Når man tenker på hvor god The Social Network ble om Facebook, er det synd at Den femte statsmakt ikke ble bedre om WikiLeaks. 
",0
"Fellesskap i fillebiter
«To dager, en natt» kutter presist inn i solidaritetens problem. 

FILM: 
De største anstrengelsene kreves av de som har minst forutsetninger for å orke dem. 
Slik er det mange steder i Europa i dag, og slik er det i «To dager, en natt». 

Kollegaen eller bonusen 

Sandra (Marion Cotillard) er en sliten småbarnsmor med en skjør fabrikkjobb som hun oppdager at hun har mistet etter at hun kommer tilbake etter en depresjon. 

Sjefen vil la de tretten ansatte stemme over om de vil beholde Sandra som kollega, eller beholde bonusen på tusen euro som avskjedigelsen utløste. 
I løpet av en helg må Sandra gå fra dør til dør og overbevise kollegaene, som virkelig trenger pengene, om å si nei til dem og stemme for henne i stedet. 

Luc og Jean-Pierre, som har vunnet Gullpalmen i Cannes to ganger, deltok igjen i konkurransen i år med «To dager, en natt». 
Som regissører og manusforfattere legger de for dagen en kompromissløs realisme og en streng nøkternhet som ofte gjør at filmene deres virker spesielt skjerpede og skjerpende, men som også kan virke mattende. 

Solidaritetens problem 

Ikke så i «To dager, en natt». 
Duellene mellom Sandra og kollegaene, som reagerer med sinne eller fortvilelse på bønnene hennes, men som alle hater at hun kommer, er intense og spennende. 

Det er ikke bare den enkelte det står på: 
De har barn som vokser opp i fattigdom, ektefeller som har mistet jobben, og som sender dem rasende blikk hvis de blir for ettergivende overfor andre. 
Det er livsgrunnlaget det står om, ikke unnværlige goder. 
Filmen utkrystalliserer elegant et av solidaritetens store problemer: 
Hvordan bygge et handlekraftig fellesskap, når kostnaden for å delta er så høy, og delvis betales av deltagernes nærmeste? 

Svak og motløs 

Det er første gang Dardenne-brødrene hyrer en fetert filmstjerne som ofte går i bløte, røde løpere. 
Men Cotillard sliper av seg både sitt glamorøse ytre og sin tendens til dramatisk spill: 
Hun klarer å være svak og motløs, avhengig av ektemann og lykkepiller, uten å miste nærværet. 
Hun virker som en av dem det er altfor mange av. 
",1
"TV-premiere:Kjedelige magaplask 

TV2s nye søndagsunderholdning er som et to timer langt utdrikningslag hvor du ikke inviteres med på moroa. 

TV-premiere: 
«Skal vi stupe». 
TV2 søndager klokken 20. 
Programldere: 
Sarah Natascha Melbye og Freddy dos Santos. 

Seks søndager på rad skal seks kjendisduoer stupe etter poeng som lag, og overbevise et ekspertpanel som gir poeng fra 0 til 10. 
Det hele sekundert av programlederparet Sarah Natascha Melbye og Freddy Dos Santos. 
De slet hver med sitt i debutepisoden: dos Santos sjarmerende og blid, men ganske keitete og åpenbart uvant i rollen. 
Melbye er den drevne av de to, men hun makter ikke å utstråle genuin varme fra bassengkanten. 

Begges insistering på at «nå har vi det moro dere» nådde dessuten ikke helt fram til sofakroken. 

Men det er altså stuping det dreier seg om, og kjendisene (et stort overtall av dem TV2s egne) plasker i vannet alene og synkront med partneren sin. 

Der kjendisene hadde noe å strekke seg etter med en proff partner i «Skal vi danse», står de her altså alene - og programmet blir mye mer av en «amatørenes aften». 
Det ser ikke ut til at noen av deltakerne tar det hele så veldig seriøst heller. 
Det kunne blitt humoraften, men «Skal vi stupe» når ikke helt dit heller. 
Et par bløte vitser fra Mini Jakobsen hjelper ikke til, for å si det sånn. 

Deltakerne presterer som du og jeg ville gjort etter litt opplæring, uten at hverken ekspertkommentatoren eller fagdommerne bidrar til særlig opplæring. 
«Alt er bra», synes gjennomgangstonen å være. 
Stupe-miljøet lar en gyllen mulighet til å pirre interessen gå fra seg! 

Et stup varer dertil ikke veldig lenge, noe som betyr en overdose «hva føler du nå»-pjatt rundt hvert stup. 
Det er stor grunn til å frykte at publikum vil føle det svært repeterende etter hvert: 
Konseptet åpner ikke for mye variasjon, stup etter stup med halvgode amatører ble kjedelig allerede etter første episode. 

Og siden programmene sendes i opptak begrenses publikums deltakelse til en oppfordring om å twitre. 
Ta heller turen til nærmeste svømmehall og prøv selv! 

ØYSTEIN DAVID JOHANSEN 
",0
"Ulydighet
Provoserende drama om lesbisk kjærlighet. 

Elsk deg selv, vær fri, ikke la deg kue – dette er temaer som går igjen i filmene til den chilenske filmskaperen Sebastián Lelio. 

Både Gloria og 
En fantastisk kvinne er filmer som sprudler over av livsglede til tross for motstanden hovedrollene møter på. 

Når Lelio nå har laget sin første engelskspråklige film er det ikke med et like eksplosivt og levende uttrykk som i hans tidligere filmer, men Ulydighet er en engasjerende og provoserende film om seksuell frigjøring. 

Lidenskapelig forelskelse 

Det er spesielt to temaer som går igjen i Lelios filmer. 
Hvordan religion påvirker og former oss, og at man har rett til å elske den man vil, inkludert seg selv. 

I Ulydighet tilnærmer han seg disse temaene gjennom en skildring av undertrykt seksualitet i det strenge miljøet for hasidiske jøder i London. 

Når den høyt aktede rabbien Rav Krushka dør, kommer datteren hans, avhopperen Ronit, spilt av Rachel Weisz, tilbake til London for å ta et siste farvel med sin far. 

Vel hjemme oppdager hun at hennes to barndomsvenner Dovid (Alessandro Nivola) og Esti (Rachel McAdams) har giftet seg. 
Der Ronit klarte å unnslippe det strenge samfunnet, er Esti fanget i et ekteskap med en mann hun ikke elsker på den rette måten. 

Og når de to kvinnene møtes igjen etter årevis fra hverandre, blusser forelskelsen mellom dem opp igjen sterkere enn noensinne. 

Plikt vs. begjær 

Sebastián 
Lelio er ikke jødisk selv, men klarer likevel å skildre dragkampen mellom plikt og begjær, fromhet og frihet på nært og troverdig vis. 

Han får god hjelp av Rachel Weisz og Rachel McAdams som har svært god kjemi på lerretet. 
McAdams er spesielt god til å la de undertrykte følelsene subtilt skinne gjennom den fromme fasaden. 

Hun gir Esti to ansikt, det hun må vise utad og det som er hennes virkelige jeg, og disse to ligger til enhver tid som lag utenpå hverandre. 
Når følelsene omsider bryter opp i dagen blir det desto mer virkningsfullt. 

Frigjort fra det mannlige blikk 

Det hasidiske samfunnet har en patriarkalsk kultur der kvinnen defineres av sin rolle som kone og mor. 
At to mennesker av samme kjønn kan elske hverandre har ingen plass i kulturen, og jeg kjenner jeg blir mektig provosert av mangelen på forståelse Ronit og Esti møter. 

At kvinnene blir definert av sine menn er gjennomgående i filmen, derfor er det fint at Lelio forsøker å frigjøre Ronit og Estis romanse fra nettopp det. 

Filmen er forfriskende blottet for objektivisering av kvinnekroppen og selv i en lidenskapelig sexscene mellom de to kvinnene klarer regissøren å la deres kjærlighet og nytelse stå i sentrum. 

Lelio frigjør scenen fra det mannlige blikket ved å la ansiktene til de to kvinnene være i fokus. 
Vi ser dem som de ser hverandre, ikke som en som iakttar dem på avstand. 

Film til ettertanke 

Musikk og bevegelse har i stor grad preget Lelios tidligere filmer, men Ulydighet er en stillferdig og tidvis grå film. 

Dette gjorde at jeg ikke ble like kjapt revet med i fortellingen, men det nøkterne uttrykket passer godt til filmens tema og setting. 
Weisz og McAdams låner også litt sårt tiltrengt varme til historien og jeg ble rørt underveis. 

Ved filmens slutt ligger det imidlertid noe uforløst som la en liten demper på min umiddelbare begeistring. 
Men Ulydighet treffer meg likevel der det kjennes, og filmen bød absolutt opp til ettertanke i kinosalen. 
",1
"Slyngelplante!
Jævelskap i jungelen 
",0
"Eksepsjonelt amerikansk
Bak «Foxcatcher»s proteser og grimaser skjuler det seg et velskrevet drama om to menn med monumentale farskomplekser. 

FILM: 
Det er et kjent faktum at det å spille rollefigurer med funksjonshemninger og gå kraftig opp eller ned i vekt er snarveier til heder og ære i den amerikanske filmbransjen. 

Helt siden Hollywoods gullalder har skjønnhet og glamour vær en så sentral del av amerikanernes filmforståelse at det å frivillig fremstå som mindre attraktiv enn man er fortsatt anses som modig og beundringsverdig. 

En amerikansk helt Bennett Millers «Foxcatcher» er en film hvor Channing Tatum og Steve Carell spiller emosjonelt forkrøplede rollefigurer, og hvor proteser, grimaser og muskler som er pumpet opp spesielt for anledningen er blant de mest sentrale fortellergrepene. 

Det er en film som gjennomsyres av en utpreget amerikansk tilnærming til drama, samtidig som den hemmes av særamerikanske blindflekker hva gjelder spørsmål om penger, suksess og patriotisme. 

Filmen er basert på den sanne historien om den velstående filantropen John du Pont og brødrene David og Mark Schultz. 
Filmen begynner under oppkjøringen til verdensmesterskapet i bryting i 1987, hvor begge brødrene skal delta. 

Etter å ha vunnet hver sin gullmedalje under OL i Los Angeles i 1984 er brødrene VM-favoritter, men så langt har ikke den sportslige framgangen bydd på verken rikdom eller noen større berømmelse. 

En amerikansk drøm 
Dette er en stor påkjenning for yngstebror Mark, som i motsetning til David verken har familie eller venner utenfor brytemiljøet. 
Han står opp, trener, og drar hjem til en liten og mørk leilighet hvor han spiser og sover alene. 

Deretter står han opp og trener mer. 
Når du Pont tilbyr seg å trene og lønne ham som en del av sitt private brytelag Foxcatcher, takker Mark umiddelbart ja, og dermed trekkes både han og broren inn i rikmannens stormannsgale plan om å gjenreise den amerikanske nasjonen. 

Det er dette på dette siste punktet at «Foxcatcher» trår feil, for som i «Moneyball» later Miller til å tro at han lager en langt dypere og mer filosofisk film enn han i virkeligheten gjør. 
Men bak protesene og grimasene og de halvhjertede skråblikkene på amerikansk eksepsjonalisme finner man samtidig et genuint interessant drama om to menn som føres sammen av sine monumentale farskomplekser. 

En amerikansk død Både John du Pont og Mark Schultz har vokst opp uten fedre, og mens Mark er på evig utkikk etter farsfigurer, har du Ponts formue gjort ham i stand til å forvandle seg til en barnetegning av en stor og viktig mann. 

Imidlertid begrenser Johns erfaring med mellommenneskelige forhold seg til familie og ansatte, og dermed har han ingen begreper om hvordan han skal uttrykke følelser. 

Det sier seg selv at det ikke kan ende godt, og det gjør det da heller ikke, men siden filmen har visse forpliktelser overfor de historiske kjennsgjerningene den bygger på, skildres veien mot stupet som en serie ufokuserte scener som kun finnes i manus fordi de fant sted i det virkelige liv. 

«Foxcatcher» blir således stående i spagat mellom virkeligheten den ønsker å hedre og kunstverket den ønsker å være, og dermed er det lett å overse de betydelige kvalitetene den tross alt besitter. 
",1
"Pen-punk fra 80-tallet
Regi: 
Ulf Malmros. 
Med: 
Josefin Neldén, Cecilia Wallin, Malin Morgan, Johanna Strömvwef, Kjell Bergqvist, Joel Kinnaman. 
Sv. komedie/drama. 
11 år. 

Den er lansert som tytende av sex og dop og det harde livet i pønkperiodens Sverige. 
Det er mer enn en mild overdrivelse. 

Derimot er «Tjenare, kungen» en ganske kjernesunn beretning om 18-årige Abra, som tviholder på pønkerstilen, gjør opprør mot småbytristessen - men ikke er tøffere enn at hun gjerne vil gli inn som hånd i hanske i det hun oppfatter som gjengs tone blant nye venner i storbyen. 

Bak et småtøft pønker-ytre handler det om den tornefulle vei til eget ståsted - også gjennom de mangfoldige typer hun får innpå livet. 

Rollene er suverent besatt og godt spilt, miljøet filmvennlig tilpasset en sympatisk hovedperson. 
Men summen går i pluss: morsomt, underholdende og på sitt småskjeve vis «sannferdig». 
",1
"Den frie vilje
Den tyske filmen ”Den frie vilje” sitter som et knyttneveslag midt i magen. 

Det gjør vondt lenge etterpå. 
Den utforsker et forvrengt menneskesinn på vei mot avgrunnen. 
Særlig hyggelig er det ikke. 
Og filmen er smal så det holder, utvilsomt for viderekommende. 
Men den er fantastisk godt regissert, de to hovedrollene spilles intenst bra og historien fillerister sjela di. 

”Den frie vilje” gjorde et dypt og varig inntrykk på meg. 
Dette er ikke underholdning, det er psykologisk tortur! 

”Den frie vilje” handler om voldtektsmannen Theo (Jürgen Vogel) som slipper ut av fengsel og skal starte et nytt liv. 
Han havner i et kollektiv, får seg jobb og møter Nettie (Sabine Timoteo). 

Theo er livredd for å omgås damer av frykt for tilbakefall, men Nettie insisterer. 
Og litt etter litt tør Theo opp. 
Men det blir stadig vanskeligere å holde hans indre demoner og farlige drifter under kontroll. 

Det er lett å forstå hvilken vei det bærer. 
Men til tross for det, håper vi for Theo. 
Filmen forteller ingenting om hans bakgrunn, men vi skjønner at han må være fryktelig ødelagt. 

Hans hat til kvinner er like intenst som det er uforståelig. 
Men jeg liker at filmen ikke overforklarer. 
Vi må selv finne ut av Theos personlighet. 
Og vi må selv ta stilling til hvorvidt dette er en person vi vil føle sympati for. 

Han er jo et voldtektsmonster, slike vi egentlig vil bure inne og kaste nøkkelen. 
Kan han ha personlighetstrekk vi kan ha medlidenhet til? 
Slike utfordringer gir filmen deg hele veien. 

Regissør Matthias Glasner har strippet filmen for virkemidler. 
Det sterkeste virkemiddelet er at filmen ikke har noen. 
Ingen musikk. 
Ingen effekter. 
Ingen glidende kameraføringer. 

Det gir filmen en tilstedeværelse og ekthet som underbygger den allerede sterke historien. 
Her er det fullt fokus på skuespillerne. 

Både Jürgen Vogel og Sabine Timoteo tar ut alt de har for å mestre rollene. 
De spiller så godt og modig at jeg knapt kan huske å ha sett bedre prestasjoner på denne siden av årtusenskiftet. 

”Den frie vilje” er 2 timer og 45 minutter lang, og en stor påkjenning å se, med noen svært stygge scener og en depresjonsgrad som peker nedover. 

Som sagt, vi skjønner hvilken vei det bærer. 
Men når det kommer, er det så hjerteskjærende vondt at det vil føles som en enorm lettelse å komme seg ut av kinosalen og trekke kald vinterluft inn i lungene. 

Men tro ikke at du er ferdig med filmen da. 
Den blir hos deg. 
",1
"Film:Gøy med Google 

Flere problemer med denne komedien, som gjenforener de to rabagastene fra den artige, om enn overvurderte «Wedding Crashers» fra 2005. 

For det første føles den som en nesten to timer lang rekrutteringsfilm for søkemotorselskapet som har tatt over verden, Google. 

Det er nemlig til Googles glorete, barnlige fornøyelsespark av et hovedkvarter at de to noenogførti-åringene Billy (Vaughn) og Nick (Wilson) søker seg etter å ha fått fyken fra selgerjobbene sine. 

Der befinner de seg altså - to vanlige dustemikler som tilsynelatende ikke en gang eier egne PCer (hvor sannsynlig er det i 2013?), sammen med eliten av klodens unge wannabe-Mark Zuckerberg'ere og teknologigründer-milliardærer in spe. 

De er blitt tatt inn som praktikanter. 
Hvordan? 
Fordi noen i det hjertevarme selskapet har «sett noe i dem». 
Og ikke minst fordi dette er film skrevet av folk - Vaughn selv, og Jared Stern - som husker Rodney Dangerfield i «Back To School» (1985). 

Google-campusen fremstilles dels som et fargerikt lavalampe-lekeland der alle får så mange spirulinasmoothies de bare kan tåle, dels som et sted dit nerder drar for å jobbe seg i hjel i ung alder. 
Et kapitalist-hippiekollektiv, med kjipinger på lur bak hver en harddisk. 

Kun de aller beste vil på slutten av sommeren få tilbud om opptak i sekten - unnskyld, stilling i teknologiselskapet. 
Og det ser ikke lovende ut for teamet Nick og Billy havner i. 
Sistnevnte vet ikke en gang at det heter «online». 
Han sier «on the line». 

Men dette er som sagt film. 
Det er ingenting en tur på fylla og et besøk på en strippeklubb, ikke kan fikse. 
Etter dette er samholdet styrket og kreativiteten stimulert. 
Nerdene er blitt supersjekkere og slåsskjemper, Nick og Billy har fått vist at «livserfaring» teller for noe, det også. 
Billy får til og med en god idé. 

Og så blir alle kjempesmarte! 
Og så innledes det to romanser, som begge gjør filmen eksakt ingen tjenester. 
Og så mer Google-propaganda («gjøre verden til et bedre sted», gir utskudd og frikere og nerder et håp i livet, etcetera). 

«The Internship» balanserer ustøtt mellom gøyal komedie og klissete sentimentalitet. 
Den avsluttende triumfen er ur-teit, langt under Vaughn og Wilsons verdighet. 

Men det skal sies: 
De har kjemi, de to. 
Spesielt Vaughn besitter en unektelig kul karisma (Wilson blir dessverre en smule heftet av den unødvendige romansen). 

Gnistrende gjesteopptredener av Will Ferrell, som sleip madrassforhandler, og Rob Riggle, som selger av små elektriske biler til gamlehjemmet («du etablerer et forhold til dem - og så dør de!»), hjelper også. 

Så: Teit, ja. 
Delvis ødelagt av moralisme og halseløs markedsføringsiver. 
Men du kommer til å le, flere ganger. 
Det får holde for en sommer. 

MORTEN STÅLE NILSEN 

Trailer fra den amerikanske komedien «The Internship» med Vince Vaughn, Owen Wilson og Rose Byrne på rollelisten. 
",1
"Rørende
Regi: 
Torun Lian. 
Med: 
Julia Krohn, Bernhard Naglestad, Kim Sørensen, Reidar Sørensen, Andrine Sæther, Ane Dahl Torp. 

Når veslevoksne, glupe Selma står igjen følelsesmessig avkledd i «Ikke naken», så er det uendelig vakkert og rørende. 

Torun Lian har en sjelden evne til å se hva som rører seg i hoder og kropper på barn og unge. 
Hva som skjer når naturkatastrofen nærmer seg - i dette tilfellet forelskelsen. 
I et sommerlig blidt naturlandskap kjemper Selma med nebb og klør mot sin gryende pubertet. 
Hun vil ikke bli betatt av gutter, langt mindre at de skal se på henne som noe annet enn en intelligent, sylskarp, veslevoksen jente med nobelprisambisjoner. 

For skarp og veslevoksen, det er hun. 
Hun er tilgodesett med tanker og replikker som tydelig bærer preg av en voksen stemme. 
Det er greit å akseptere hennes dype interesser for vitenskapen, men en del av replikkvekslingen er iblant mer litterært gode enn muntlig naturlige. 

På den annen side er scenene mellom Selma og hennes etter hvert svært gode venn Andy fulle av sødme og varme. 
Hun - en energisk kontrollfrik. 
Han - en betatt og betagende kar med en engels tålmodighet i kampen for å vinne den unge damens hjerte. 
Nydelig og nyansert spilt av Julia Krohn og Bernhard Naglestad. 

Parallelt følger vi det turbulente kjærlighetslivet til Selmas onkel og tante (Kim Sørensen og Ane Dahl Torp). 
Der er det hyl og skrik og stormfulle høyder; for Selma et klart eksempel på at kjærlighet og sånn er noe dritt. 

Det er møtet med «den fremmede», en reflektert, stillferdig svenske (Gustaf Skarsgård) som åpner Selmas øyne. 
«Ja visst gjør det ont, när knoppar brister,"" skriver Karin Boye i sitt dikt. 
Og det gjør vondt for Selma når hun skjønner at hun har et vell av følelser hun ikke lenger kan kontrollere; det ulidelig spennende og urovekkende som kalles pubertet. 

Det som skurrer, er at enkelte scener og samtaler bærer preg av å være konstruert, samtidig som Selmas stadige guttediskusjon med venninnene får et gjentagelsens preg. 

Ikke desto mindre; «Ikke naken» beveger og varmer, med humor, romantikk og tårer. 
",1
"The Rite
Denne filmen mangler spinnende hoder og ertesuppe! 

Jeg har definitivt sett mer spennende filmer om eksorsisme enn The Rite. 

Anthony Hopkins sin figur gjør på ett tidspunkt narr av spinnende hoder og ertesuppe, men det hadde faktisk vært å foretrekke i denne filmen. 

The Rite er teknisk velgjort, og har noen effektive scener, men er likevel et, stort sett, kjedelig gjesp. 
Nerven uteblir, og dermed også min interesse. 

Blir sendt på eksorsistkurs 

Filmen følger den ganske uinteressante teologistudenten Michael (Colin O’Donoghue) som blir sendt på eksorsistkurs i Roma. 

Der blir han med fader Lucas (Anthony Hopkins), som praktiserer sitt virke på byens besatte innbyggere. 

Michael er tvilende til både eksorsisme og sin egen gudstro, men opplevelsene med fader Lucas kan kanskje endre på hans overbevisninger. 

Skaper ikke spenning 

Den svenske regissøren Mikael Håfström (Ondskapen, Derailed, 1408) har prestert en film som er pen på overflaten. 

Men overflate er alt den har. 
Vakre bilder skaper ikke spenning. 

Det gjør heller ikke de endeløse drønnene på lydsporet, som ikke har sitt utspring fra noe synlig sted i billedruta. 
Det er lydmikserne som fortvilet forsøker å skape dramatikk som ikke finnes. 

Uten den store gnisten 

Anthony Hopkins har noen utfordrende scener som jeg synes han mestrer godt, spesielt når han drar frem noen Hannibalske ansiktsuttrykk. 

Men i andre deler av filmen spiller han uten den helt store gnisten. 
Han får heller ingen drahjelp av motspiller Colin O’Donoghue. 

Det er ikke noe spesielt feil med ham, men han fremstår som en uvanlig kjedelig skuespiller i en film av dette formatet. 

Savner spinnende hoder 

Det finnes noen gode sekvenser i denne filmen, som under den avgjørende djevleutdrivingen. 

Men jeg savner spinnende hoder og ertesuppe. 
Det er kanskje lite originalt å trekke frem William Friedkins Eksorsisten i denne sammenhengen, men siden selv faderen i The Rite virker å være bevisst på den, vil jeg tro at de fleste kinogjengere vil være det samme. 

Og den sammenligningen er The Rite dømt til å tape! 
",0
"TV-premiere:Mektig «Mammon» 

Bunnsolid nordisk noir. 
Fra NRK Marienlyst! 

TV-premiere: 
«Mammon» Thriller i seks deler. 
NRK1 01.01 kl 21.30 

NRK legger listen høyt for seg selv når de lanserer TV-thriller og våger å nevne «Broen» og «Forbrytelsen» i samme sammenheng. 
Og så smeller man til med et bibelsitat før det hele er i gang! 
Var det ikke i klassikeren «Se7en» vi så det sist? 
Ingenting å utsette på ambisjonene altså - heldigvis innfrir «Mammon» til de grader. 

Vi kastes inn i graveavdelingen i en stor norsk avisredaksjon hvor årets store skup er i ferd med å landes: 
Millionunderslag i en stor bedrift. 
Problemet for sjefsgraver Peter (Jon Øigarden ) er bare at direktøren for selskapet er hans egen bror Daniel, (Anders T. Andersen) - og en eventuell publisering vil naturligvis påvirke mer enn statusen hans som journalist. 
Mer bør egentlig ikke avsløres fra første episode, den mest handlingstette og intense timen jeg har sett i en norsk serie på mange år. 

Mye murrer mye under overflaten og bak førstesideoppslaget - og vi treffer et ganske stort knippe karakterer den første timen. 
Det fine med «Mammon» er den beherskede presentasjonen av dem: 
Noen bange anelser kan vi få, men ti minutter senere må vi kanskje kaste om på alt vi har rukket å tenke om dem. 
Det skyldes mye et troverdig og flertydig manus - men også fordi det antydes mer enn skrikes ut. 
Ingen helter eller skurker lyser mot en fra skjermen. 
Relasjonene mellom karakterene oppleves naturlig - noe vi definitivt ikke alltid har vært bortskjemt med i norske TV-serier. 

Inspirasjonen fra de moderne danske krimklassikerne er åpenbare, uten at dét blir flaut: 
Episodene avsluttes nøyaktig på samme suggererende måte som «Forbrytelsen» og fargetonene er skitten/brun/grått. 
Og aller mest gledelig: 
Kløktige valg av innspillingssteder («Barcode» leverer!) og kameraføringer (Kameraet «helikopterforfølger» i bebodde, belyste byområder) gjør at Oslo trer fram som en vaskeekte europeisk storby! 

Det er lettere å legge frem tråder enn å nøste dem opp igjen: 
Nevnte første episode mener alvor med spenningsoppbygging. 
Intensiteten avtar litt i de to påfølgende episodene VG har sett, men sånn må det være - interessen falmet på ingen måte. 

Castingen er suberb, og det må være lov å trekke frem tre: 
Nils Ole Oftebro formelig oser rutinert presse-slugger. 
Jon Øigarden viser seg frem i sin kanskje mest komplekse rolle til nå, frekk, tøff og slagferdig , men også desperat sårbar. 
Anna Bache-Wiig er en skuespiller som aldri slurver i forarbeidet: 
Stoisk og småarrogant i rollen som en karriereklatrende journalist som kanskje erfarer at hun ikke er så smart som hun tror hun er likevel.. 

Noe skurr er det i beskrivelsene av journalistmiljøet. 
En scene hvor økokrim tramper inn og gjør razzia midt i redaksjonslokalet virker småpussig og noe overdrevent, litt keitete regissert. 
Og en av forsidene ville vi nok heller ikke sett i en norsk avis. 
Men, det er bagateller andre enn journaliststanden selv vil blåse i - vi har sett det langt verre tidligere. 

Skal jeg tillate meg å se inn i glasskula aner jeg en snakkis og kjempehit: 
«Mammon» er nemlig ypperlig TV-spenning! 

ØYSTEIN DAVID JOHANSEN 
",1
"Film:Mye sprengstoff, få detonasjoner 

Ambisiøs debut hvor litt for mange «darlings» har fått leve. 

«Jeg er din» er regissør Iram Haqs første helaftens spillefilm, og i intervjuer har hun ingenlunde lagt skjul på at det er en svært personlig historie hun vil fortelle. 
Men jo mer Haq har ønsket å få med, desto større har utfordringene blitt med å gi filmen en stødig rytme. 

Ikke for dét, det finnes stoff nok i «Jeg er din» til en TV-serie. 

Spillefilmresultatet har likevel blitt en noe uforløst sak som vil litt for mye på halvannen time. 

Mina er en ung frilansskuespiller som fortsatt venter på det store gjennombruddet og bruker tiden på auditions - og et passe uforpliktende forhold til kollegaen Martin. 
Som alenemor til seksåringen Felix dras hun mellom ønsket om å være en god forelder, og å realisere seg selv - både i jobb og kjærlighet. 

I et par scener med Felix' vellykkede arkitekt-far (Assad Siddique) kjenner vi på Minas følelse av å aldri være god nok, aldri strekke til. 
Foreldrene - hun har pakistansk bakgrunn - gir henne skylden for at mannen forlot henne. 
«Du har påført familien skam», får Mina høre, gang på gang. 
Men så en dag dukker den svenske sjarmøren Jesper opp, en fyr som later ut til å «ha alt», inkludert omsorg for lille Felix. 
Filmen vier mye tid til det eksplosjonsartede kjærlighetsforholdet. 
Mina og Jesper kjenner hverandre kanskje litt for godt etter én (?) natt, men vi kjøper det under tvil: 
Dette er hodestups med stor H. 

Mina vil være mer enn en god elsker og kjæreste. 
Hun vil også være en god mor og datter, og i tillegg turnere forholdet til eksmannen på voksent vis. 
Det er i møte med disse utfordringene «Jeg er din» skrangler. 
Noen ganger pålesset og for poengtert, andre ganger skulle vi gjerne sett mer. 
Minas besøk hjemme hos sin tradisjonstro og strenge familien styrer rett i klisjegjørma. 
Moren sier nøyaktig hva vi tror hun skal si i en slik setting - manuset gir henne flere scener til å si det samme. 
Nerven uteblir, det blir bare ord. 

I møtene med eksmannen og hans nye kone aner vi dirring i luften. 
Dessverre farer vi videre omtrent i dét vi har blitt nysgjerrige. 
Det er nok av fine scener i «Jeg er din». 
Kjærlighetshistorien er skrevet og regissert stødig, med fintfølelse for både opp- og nedturer. 
Det føles sant og ekte med karakterer av kjøtt og blod. 

Et gjennomgående problem med filmen er likevel at den stykkes opp akkurat i det man har funnet flyten. 
Bare bolkvis solid altså. 
Mange fine tilløp til tross, «Jeg er din» sliter som Mina litt med å «finne seg sjæl». 

ØYSTEIN DAVID JOHANSEN 
",0
"Gretten, gammel dame
«En lady i Paris» er et lavmælt kammerdrama om å bli eldre, men fortsatt lengte etter kjærlighet. 

FILM: 
Denne filmen om å bli gammel i Paris starter i et vintermørkt og snødekket Estland som kunne vært manet fram av Aki Kaurismäki, inkludert en snydens full gubbe og et språk som låter nesten finsk. 
Anne (Leine Mägi) har i to år pleiet sin syke mor og like etter morens begravelse får hun tilbud om en jobb i Paris, der en estisk kvinne trenger tilsyn. 

Velkjent mønster 

Ved ankomst blir hun mottatt av Stéphane (Patrick Pineau), uten at vi får vite hans relasjon til den mye eldre Frida (Jeanne Moreau), som bor alene i en standsmessig leilighet og som nettopp har forsøkt å ta sitt eget liv. 
Det er fristende å si at hun spiser hushjelpere til frokost, men bare ferske croissanter er godt nok for den stolte pariserinnen som aldri ytrer et ord på sitt finsk-ugriske morsmål. 

Det er forståelig hvis noen tror denne historien vil utvikle seg etter velkjent mønster, fra bitter og livstrett, gammel kvinne i retning av en mer livsglad, gammel kvinne. 
Men hvordan? 
Og hvor langt? 

God Moreau 

«En lady i Paris» er den estiske regissøren Ilmar Raags første film utenfor hjemlandet og 44-åringen har et godt lag med eldre kvinner. 
Han gir de to karakterene tid, noe som iblant fører til at det skjer for lite av interesse, men det blir aldri uspennende når Jeanne Moreau befinner seg i rommet, en fransk kulturskatt på 85 år som fortsatt spiller inn et par filmer i året. 

Vi får vite at den velstående Frida har hatt flere elskere, men hun har også kommet på kant med folk og nå er hun ensom. 
Hushjelpen Anne snakker brukbart fransk, men også hun er ensom og Stéphane blir en lavmælt trøst for dem begge. 
Raag burde likevel boret litt dypere under overflaten, særlig hos Frida, og slutten kunne hatt mer sting. 
",1
"Film:Smart og sprikende 

Fremtidsvisjon med smart og tankevekkende start forkludres av en historie som spriker i for mange retninger. 

Fascinasjonen for roboter, for maskiner som kan tenke og kanskje føle som et menneske, har alltid pirret nysgjerrigheten vår. 
Utallige filmer er laget over temaet i årenes løp. 

Forskjellen er at dagens nanoteknologi og vår virtuelle og digitale tilværelse gjør at vi føler oss et hakk nærmere den dagen da teknologien totalt kan ta over styringen. 

«Transcendence» byr på intellektuelle utfordringer. 
På sitt beste fascinerer den fordi deler av handlingen har potensiell sannsynlighetsfaktor. 
Ekteparet Will og Evelyn Caster (Depp og Hall) er toppene i forskningen rundt A.I. (kunstig intelligens). 
Will har skapt en maskin som har svært mange menneskelige egenskaper. 
Målet er at natur og mennesker i fremtiden kan leges – og eventuelt gjenfødes virtuelt. 
Det etiske dilemma er naturligvis hvilke krefter som kan utløses; vil denne kunnskapen brukes i det godes tjeneste, eller vil grådigheten styre? 

Forskeren har sterke motstandere, i form av en undergrunnsgruppe som betviler hans gode hensikter. 
Uten å spolere handlingen, kan det sies at Will dør – fysisk. 
Men før det skjer, så er hans intelligens overført til den digitale verden. 
Samboer Evelyn lever i en megastor bunkers i ørkenen der Will befinner seg på skjermer overalt. 
Gradvis endres hans ego. 

Herfra og ut er det at filmen begynner å sprike i ulike sjangre. 
Det er en dose sci-fi, en dash action, og en stor klype gammeldags romantikk, uten av man får sterke følelser hverken for mennesker eller maskiner. 
Ikke det at man nødvendigvis må ha klare svar, men her er mangelen på konklusjon forsøkt skjult i noe langdryg og pompøs innpakning. 

Det er dumt, fordi filmen drar i gang et vell av interessante synspunkter – om mennesker, maskiner – og om vi tror teknologi kan gi oss guddommelige evner. 

BORGHILD MAALAND 
",0
"Rødt og sort
«The Twilight Saga - Breaking Dawn Part II» virker billigere enn den er. 

FILM: Puh. 
Omsider har det blitt brakt på det rene. 
Mennesket Bella (Kristen Stewart) elsker vampyren Edward (Robert Pattinson) og omvendt. 
Altså, dette har vært åpenbart siden de to første gang vekslet blikk i skolekantina i første film, men ymse obstruksjoner har gjort det nødvendig for vår mann å gjenta dette, igjen og igjen, stadig mer alvorstungt og med stadig dypere strykere på soundtracket, i fire filmer. 
Det har ikke vært reell spenning i vampyrromansen siden en gang i 2009. 

Derfor er det egentlig befriende at de to ved begynnelsen av «The Twilight Saga - Breaking Dawn Part II» er godt gift, at babyen som truet med å ta livet av Bella er født, at en annen endeløs strøm av sjelekvaler er avsluttet ved at Bella er blitt gjort til vampyr og er ferdig med den saken, og at det kan bli litt action her. 
Og action blir det til gagns, når vampyrherskerne kjent som volturiene får ferten av det merkelige barnet til de nygifte og av kompliserte årsaker bestemmer seg for at det må dø. 

Mer seksuell Stewart 

Kristen Stewart er ikke noen spraytannet starlet-dusinvare. 
Det er som om det er noe seigt og gjenstridig i henne som kan virke sutrete eller mystisk, irriterende eller interessant, avhengig av rollen og situasjonen. 
Kanskje er det derfor vampyr-Bella er en uendelig mye artigere skikkelse enn menneske-Bella. 
Med morsinstinktet og blodtørsten som nytt drivstoff blir Bella sterkere, sintere, seksuelt mer grådig. 
Det kler henne. 

Robert Pattinsons Edward forsvinner på sin side i mengden. 
Det er godt gjort med tanke på at dette er en vanskelig mengde å forsvinne i. 
Edwards vampyrfamilie samler sine slektninger og støttespillere fra hele verden til kamp mot volturiene, og de castingansvarlige må ha saumfart Hollywood for å finne femogtredve skuespillere med den helt riktige kombinasjonen av anonym skjønnhet og remjende fravær av talent. 

Bikini i snøen 

Ansamlingen som etter hvert står innbitt samlet i snødrivet og venter på angrepshæren er filmens mest ufrivillig komiske syn, det være seg irene i grønn strikkekofte som ruller avgårde om rrrebellion eller Amazonas-vampyrene som stiller i primitive bikinier bestående av grovt sammentråklede skinnlapper - midtvinters! - men som har tilgang på både lipgloss og eyeliner. 
Mot dem skyfler de slemme, vassende i fotside syntetiske kapper fra Standards høstkolleksjon. 

Den store vampyrkampen, som forfatter Stephenie Meyer sakte bygger opp spenningen mot gjennom fire bøker, ville fortjent en mer elegant og fintfølende håndtering. 
Om noen hadde koreografert disse scenene litt bedre, flyttet litt på kamera, brukt en brøkdel av budsjettet for hårspray og kontaktlinser på mer maleriske kulisser og mer stemningsskapende lys, ville det hele sett bedre og mindre billig ut. 
Det er grunn til å tro at en filmskaper med sterkere følsomhet for det fantastiske enn den pregløse «Dreamgirls»-regissør Bill Condon ville gitt disse scenene en mer vektig følelse av oppgjør og avslutning. 
Samtidig er det helt klart en viss campy moro ved å se oversminkede udødelige rive hoder og lemmer av hverandre, og følge Michael Sheens psykopatiske og fistelfnisende glamrocker av en vampyrhersker mens han bestemmer over liv og død med utstuderte håndleddbevegelser. 

Bøkene er det egentlige 

«Twilight»-bøkene, og særlig filmene, er ekstremt utmalte og lette å parodiere. 
Men Meyers evne til å beta ungpiker verden over med sin beretning om gammelmodig romantikk og udødelig kjærlighet, avkrever respekt. 
«The Twilight Saga - Breaking Dawn Part II» finnes ikke kjedelig, men den er skjematisk, skjemmet av at Condon ikke ser potensialet for poesi i historien han er satt til å forvalte. 
Tyngden kommer egentlig først under rulletekstene, der navnene på hovedpersonene hentes ut fra boksidene og settes sammen med bilder av skuespillerne, som for å minne tilskuerne om den første, åndeløse leseropplevelsen og båndet mellom bøkene og filmene. 
Det er et fint grep, men vitner også om en litt resignert holdning. 
Bøkene er og blir det egentlige, det opprinnelige. 
",0
"Pocahontas i naturpoetisk syttitallsfilm
Finn den roen som ellers bare oppstår med beinet i gips, len deg atavistisk tilbake og forsvinn inn i Terrence Malicks filosofisk svangre estetisme. 

«The new world» er hundreårets mest overraskende tilfelle av rein filmkunst, og den kommer akkurat da alle egentlig hadde gitt opp alt og ventet på «Shrek 3» eller «Skrik 4». 
Tittelen Den nye verden kunne vært ironisk, hvis det ikke hadde vært for at Malicks panteistiske opphavs-historie ikke inneholder ironi og ikke har plass for den. 
Fortellingen om den moralsk uflidde erobrergjengen som kommer seilende inn i ei amerikansk indianerbukt i Virginia i 1607, handler om tilhørighetens guddommelige enkelhet og Europa som forfallets vugge på jord. 
Den handler om lykken ved å leve som en psykomateriell del av omgivelsene, og den handler om erobrernes hjemløshet og fortjente uro. 
Det finnes en nesten medisinsk kontrast mellom sjøfolkas pompøse grådighet og indianerne med de myke, landskapsbefølende bevegelsene. 
Jeg har aldri sett det vi kaller urfolk bli skildra på denne måten. 
De såkalt naturelle i Virginia-skogen har en sky, ballettaktig framferd som minner om ville dyr. 
De værer og skvetter, og første gang vi møter indianerprinsessa Ingenting (egentlig Pocahontas), imiterer hun hjort i engene og kjærtegner luft og lys. 

Jeg blir frustrert over å skrive om «The new world», for filmen fører til en poetisk våkenhet som er nesten umulig å beskrive. 

Malicks historie beveger seg etter en egen stil og logikk. 
Den har fortellerrot i 1970-tallet (Malick skrev manus da) og skildrer verden med et bevisst fravær av aggresjon. 
Volden i denne filmen er fredeligere enn søvnscenene i en normal 2006-produksjon. 
De seine, respektfulle bildegangene med såkalt «available light» og den naturtilhørige mystikken gir rom for følelser og kontemplasjon på kino (et mirakel! et mirakel!). 
For en ganske vanlig støvlettbruker går det an å fornemme den lengselen etter menneskets opprinnelse som egentlig styrer alt det vi ikke får til, og «The new world» blir en film om en innvandring som aldri skulle ha skjedd sjøl om den var uunngåelig. 
De korte scenene i England skildrer Europa som et kunstferdig utforma bur, der alt som var ekte sitter fanget i formalisme. 
Malicks dyrking av det opprinnelige Amerika er både forelska og resignert. 

Musikken er fantastisk. 
Under noen scener lunter et overraskende klaver — til andre har James Horner laget en slags musikalsk natur, et teppe av elektronisk frambragt pluralisme som tar med alle lyder og alle toner i universet. 
Malick klippet filmen rundt den ferdige musikken, og virkningen er nesten hypnotisk. 

Colin Farrell er helt vanlig som John Smith, den britiske soldaten som levde blant indianerne. 
Christian Bale er like vanlig som den snille ektemannen. 
Prinsessen blir forheksende spilt av den sveitsisk-tyske inka-jenta Q'Orianka Kilcher fra Alaska. 
Hun var 14 år og spilte gitar på gata i Santa Monica da filmfolka fant henne. 
Kilcher blir snart ei stjerne. 
Om to år tar hun kokain i en BMW uten tak, og så er Malicks film endelig slutt. 
",1
"Flott F-16-fantasy
Fantasy-historier er som blues. 
Alt er egentlig likt. 
Men folk liker det like, og «Eragon» er en skikkelig fartsfylt og fantasirik fjortis-action som til og med vil glede F-16-fansen. 

Drager er nesten ubeskrivelig kule dyr. 
Når en lyshåra brite som minner om den unge Roger Moore, setter seg på ryggen og farter som fyrtøy gjennom monsterhulene, da kan du uten skam glemme Tolkien og glede deg over genrens generøsitet. 

Unge Eragon reiser gjennom skoger og fjell sammen med Jeremy Irons. 
Irons demonstrerer hva én overmenneskelig god engelskmann kan gjøre med en films troverdighet. 
Og Robert Carlyle er en trollmann som er blitt så mishandla av l'orealisk maleriskhet fordi han fortjener det, at du kan se ondskapen som hudfenomen. 
Når kong Malkovich har han som venn, er det tydelig at han burde tatt en duckert. 

Sienna Guilloy har en rådyraktig smalhet og spirefrisk bestemthet som egentlig burde gjort henne til filmens superhelt, men OK. 
Det måtte være en gutt og en drage. 
Det er lett å godta. 
Videre er det klart synlig at jentene kommer til å knytte knoker over Garrett Hedlund, som spiller Murtaugh med mørk lidenskap. 
Jo. 
Det er nok her. 

Filmen handler om at Sienna slipper en rar stein i skogen, og den finner bondegutten Eragon. 
Ut kommer verdens skjønneste lille dragehvalp. 
Fordi den spiser gnagere, blir hvalpen en diger superfly som ildner omgivelsene med taktiske kjernevåpen og er til god nytte. 

Joda. 
Dere vil like dette. 
",1
"Filmanmeldelse:Helvetes-toget 

Apokalyptisk togtur i et inferno av blod og snø. 

Det hamres løs med estetisk vold, spektakulære scener og ambisiøst tankegods i dette dystopiske dramaet om vår nære fremtid. 

Det er fascinerende, men den overdådige voldsbruken er utmattende i en film om en verden som bokstavelig talt er frosset i hjel. 
De overlevende lever i et brutalt hierarkisk samfunn om bord i et tog som aldri stanser. 
Moralsk og sosial kollaps er et faktum i en fortelling der rå vold og reflekterte replikker veksler i hurtigtogtakt. 

Filmen har sitt utspring i en fransk tegneseriebok fra 1982. 
I fortellingen males ut med bred pensel hva som har skjedd etter at den globale miljøkatastrofen har sørget en ny istid. 
Toget bebos av de som har overlevd, og iler i hvileløs toppfart verden rundt. 

Den kyniske lokfører - med ledertendenser på linje med velkjente tyranner - har skapt et regime som bygger på sterke klasseskiller, frykt og vold. 
Kontrastene mellom det skitne, trangbodde og nærmest utsultede lavest sjikt og de borgerlige karikerte figurene i de fremre vogner er grell og eksplosivt illustrert. 

Alt er duket for opprør og i kjølvannet av det, følger groteske voldsepisoder og møte med representanter for et hensynsløst menneskesyn. 
I løpet av togturen gjenkjenner man mennesketyper fra de fleste samfunn, og til enhver tid; det være seg de idealistiske opprørere, gode og onde lederskikkelser, spyttslikkerne, de trofaste medhjelperne og representanter for den dekadente arroganse. 

Det er intet i veien med filmens spektakulære action-effekt. 
Deler av dialogen har en skarp blanding av råhet og refleksjon. 
Godt spill i sentrale roller holder toget og filmen på sporet. 
Stjernenavn er hentet inn for å høyne troverdigheten. 
Det gjelder for eksempel Tilda Swinton som budbringer for superdiktatoren, og Ed Harris som togets kyniske fører. 

Filmen har elementer som gjør den til en spennende og intens fremtidsvisjon. 
Den hadde gjort større inntrykk som nettopp det - en fremtidsvisjon - med et mindre anstrengt forhold til voldsbruken. 
",1
"Dheepan
Godt drama med aktuelt migrasjonstema. 

Regissør Jacques Audiard vant Gullpalmen i Cannes for Dheepan. 
Jeg er usikker på om den egentlig er god nok til å fortjene såpass til heder. 

Den er nemlig ikke fullt på høyde med Audiards tidligere filmer, Profeten og Rust og bein, men dette er like fullt et mørkt og tett, lite drama, med aktuell tematikk som bakteppe. 

Filmen bygger rolig opp historien til et eksplosivt klimaks, men forråder stemningen med en unødvendig epilog som Audiard burde kuttet ut. 

Likevel har Dheepan sterke kvaliteter som oppveier de små skjønnhetsfeilene. 

Utgir seg som familie 

En mann, kvinne og ei jente smugles fra Sri Lanka til Frankrike. 
De utgir seg for å være en familie og får oppholdstillatelse. 

Dheepan (Jesuthasan Antonythasan) får jobb som vaktmester i en boligblokk, men det skal vise seg at det nye livet byr på utfordringer, både i form av voldelige narkoselgere og spøkelser fra gamlelandet. 

Dessuten sliter papirfamilien med å være en familie. 
De kjenner nemlig hverandre ikke. 

Innledningsvis viser filmen desperasjonen som råder blant asylsøkere i overfylte leire og hvordan de utnyttes hjerterått av menneskesmuglere, en tematikk som bare øker i aktualitet. 

Vi ser også hvordan de kommer med en ferdigkonstruert historie og hjelpes av en tolk til å lure seg til opphold, også et aktuelt tema. 

Men så starter ""familien"" jobben med å etablere seg. 
Dheepan og ""kona"" Yalini (Kalieaswari Srinivasan) skaffer seg jobber, mens ""datteren"" Illayaal (Claudine Vinasithamby) går på skole. 

Vi ser mennesker preget av krig og store, personlige tap som sliter med å tilpasse seg både fysisk og psykisk, og det er ikke vanskelig å føle sympati med dem i en utsatt situasjon. 

Må bruke krigserfaring 

Det er et dystert bilde Jacques Audiard tegner at et fattig, kriminelt og multikulturelt miljø i Le Pré-Saint-Gervais, en nord-østlig forstad til Paris, som er Europas tettest befolkede bydel. 

Miljøskildringen er gjennomført dunkelgrå og forsøplet. 
Her må Dheepan navigere seg varsomt mellom rivaliserende narkogjenger, helt til han bokstavelig talt trekker linja, og tvinges til å ta i bruk sin erfaring som tamiltiger fra borgerkrigen på Sri Lanka. 

Han blir en slags vigilantefigur i beste Charles Bronson-stil, bare med en mer interessant bakhistorie og personlig ballast, godt spilt av Jesuthasan Antonythasan. 

Dheepan har et voldsomt klimaks, som er kraftfullt filmet, uten å være spekulativt. 

På ett tidspunkt får vi det som virker som en god avslutning, men så velger Audiard å gå ett skritt videre med en epilog som tar luven av dramatikken. 

I stedet for å gå rystet ut av kinosalen, blir man lullet inn i en mer behagelig stemning. 
Det synes jeg var unødvendig. 

Men jeg synes fremdeles at Dheepan er et godt drama, med sterke skuespillerprestasjoner, intense høydepunkter og dreven regi av Gullpalmevinner Jacques Audiard. 
",1
"Horeri med Kutcher
Utsøkt uinteressant om kunsten er ligge seg til livets goder i Los Angeles. 

HANDLER OM: 
Nikki er profesjonell sjekker i Los Angeles. 
Yngre damer feies over for fornøyelsens skyld, de noe eldre, fordi de kan skaffe husly, en bil og noen penger til livets opphold. 

Nikki er en «kunstner» i faget; en dyktig hore, med andre ord. 

DOM: 
Denne filmen forsøker på å være et portrett av et Los Angeles der alle bruker og utnytter alle, og der grensen er tyntflytende mellom «vellykkethet» og «horeri». 

Det kunne vært interessant. 
Men bortsett fra uvanlig bramfri sex til amerikansk mainstream å være, samt et tipp-topp foto, går dette nokså omfattende på trynet. 

Årsakene er to: 
Et forutsigbart manus. 
Samt hovedrolleinnehaver (og produsent) Ashton Kutcher. 
Han er attraktiv nok, men langt fra god nok skuespiller. 
Rett og slett. 
Han vekker verken sympati eller begeistring; hos meg: 
Stort sett bare irritasjon. 

Anne Heche holder som aldringsdesperat noen-og-førti-åring. 
Mens den relative nykommer Margarita Levieva er den eneste interessante, som Kutchers motstykke. 
",0
"Ungarsk student-stuing!
Den ungarske stuingen består av unge studiner, og det er helt bokstavelig ment. 
Nei. 
Du vil ikke se den. 

Dette handler også om å bli igjen i søsterskapet på college når de andre drar på ferie. 
Det gjør man bare ikke, for da blir jenter sittende igjen med sitt utførlige, plikt-triste sexsnakk og et liv som faktisk ville blitt bedre om de begynte å leke med Barbie-dokker igjen. 

Poenget i «The cook» er at studentene ansetter en mannlig kokk som får dem til å tenke selleristang, og han skal være ungarsk så han skjønner ikke hva de sier. 
Magyarisk opphav gjør ham ekspert på stuing av studiner, og etter hvert som filmen blir eldre, er de fleste jentene omgjort til middagsretter, og så spiser de gjenlevende venninnene sine uten å ane noen ting. 
Filmen er laget for menn som liker at jenter gjør det for seg selv, så det er også med ei kristen jente som blir utsatt for konfesjonsfiendtlig sexpress av venninna. 

Det starter med at den første lille grisen flørter med matlageren, og som straff kutter han strupen hennes. 
Sånn går det med kjøkkenskrivere. 
At han trancherer henne og lager deig av henne er en straffeform som ligger litt til høyre i det politiske landskapet. 
Også i Ungarn. 
Så gjør han burger tartar. 

Av «The cook» kan man lære at ungarsk kjøkken trenger forbausende mengder råvarer, for mannen dreper og dreper sjøl om han har nok rødt kjøtt til å gi hele Lillesand tarmkreft. 
",0
"Fascinerende insektanimasjon
Bli med helt ned på jordbunnen, der marihøner og maur kjemper hardt for tilværelsen. 

Menneskeparet kommer i sin lille, røde bil og har piknik i skogen med mektige alper på alle kanter. 
Hun er høygravid, plutselig er tiden kommet, og paret styrter av gårde. 
I befippelsen glemmer de igjen piknikrekvisittene, blant annet en boks full med brune sukkerbiter. 
Ikke kunne de ane at denne boksen snart skulle starte en brennende, krigsliknende konflikt i den endeløse villmarken. 

For etter å ha nytt synet av alpenes høyhet og skogens frodige grønnhet, flytter vi helt ned til jordbunnen. 
Til verdenen der små, animerte insekter lever i både fred og fare. 
En liten marihøne mister familien sin, blir venn med en flittig maurstamme, og slår seg sammen med dem mot de onde, røde maurene i kampen om det alle vil ha: sukkerbitene. 

Dialogløst 

Ikke et ord ytres, men gester og blikk og et organisk lydspor gjør kommunikasjonen lett forståelig. 
Stilen og plottet føles først som barne-tv fra NRKs monopoldager, der vi blir med ut i naturen for å se på hva som lever der. 
Men animasjonen er av topp klasse. 
Sjelden har jeg sett en mer vellykket og fascinerende miks av animerte kryp og maurtue i en ekte film. 
Stadige skifter av synsvinkel og flytting av fokus fra panorama til den mest nærgående studie av en liten marihøne eller maurs farefylte og spennende opplevelser, er betagende vakkert og sprudlende kreativt. 
Filmen er i det hele tatt imponerende fantasifullt funnet på, selv om den kunstneriske formen, marihøna og de flittige, små maurene nok fascinerer mer enn selve plottet. 

For lang? 

Innvendingen min er rett og slett bare at ""Kule kryp"" nok er minst en halvtime for lang både til både å engasjere de minste barna og deres kinoledsagere i kinosalen helt til slutt 
For mangelen på dialog gjør at selv unike scener virker som reprise etter hvert. 
Men jeg kan ta feil. 
Håper nesten det. 
",1
"En helt grei gangsterfilm fra Marokko
«Casanegra» endrer på bildet av Casablanca. 

FILM: 
Norsk-marokkanske Nour-Eddine Lakhmaris «Casanegra» har gjort det usedvanlig godt på kino i Marokko, og filmen er av enkelte kritikere blitt omtalt som en marokkansk «Mean Street» (1973). 
Sammenlikningen er ikke helt håpløs, men «Casanegra» er altfor lite høytidelig i sin framtoning til at beskrivelsen virkelig treffer. 

Store penger Handlingen utspiller seg i Casablancas bakgater, og vi møter Adil og Karim, to småkjeltringer som forsøker så godt de kan få endene til å møtes for å forsørge både seg selv og sine foreldre. 
Adils høyeste ønske er å begynne et nytt og bedre liv i Malmö, en by han har hørt utopiske ting om, mens Karim mest av alt ønsker seg suksess, slik at han kan klatre på samfunnets rangstige og gifte seg med en overklassekvinne som har et antikvariat i nabolaget. 

Men for å nå drømmene sine trenger guttene penger, og i Casanegra - slang for de fattigere strøkene i Casablanca - er det alltid muligheter for å tjene penger. 
Penger med høy risiko. 

Flott fotografert «Casanegra» har en rekke kvaliteter. 
Hovedpersonene er karismatiske og interessante og historien som fortelles er god, men også unødvendig lang. 
Filmen inneholder en rekke repeterende sekvenser, som dessverre setter en nokså apatisk stemning. 
På den andre siden er filmen flott fotografert. 
Tonen i filmen er i det hele tatt ujevn. 
Dramaet som utspiller seg, guttenes nokså triste skjebne og skildringen fra det ugjestmilde miljøet i byen, er intenst, men berører i for liten grad. 

Selvhøytidlig Grunnen er at filmen til tider er for lystig og karikert i sin framtoning, der verken byens gangsterkonge eller Adils voldelige stefar oppleves som særlig truende - i stedet nærmer det seg til tider parodien. 

Slik sett er det mer naturlig å trekke linjer til filmer som «Lock, Stock and Two Smoking Barrels», enn «Mean Street», uten at filmen faller under definisjonen gangsterkomedie. 
Til det er «Casanegra» for langsom og for selvhøytidelig. 
",1
"Better Things S02 E01 – E03
En av de beste familiekomediene på TV. 

Better Things var en av mine favorittdramedier fra i fjor. 

Det er en av flere ferske halvtimesserier (Transparent, Atlanta, Master of None, Louie) som utfordrer den amerikanske sitcom-malen og blander frisk og ærlig komikk med ektefølt og sår dramatikk. 

Ved å bruke seg selv som utgangspunkt og hovedperson for en fiktiv familie, har Pamela Adlon (som har skapt serien sammen med komikerkollega Louis C.K.) virkelig klart å funnet en troverdig grunntone i en serie som nekter å følge noen sjangeroppskrift. 

I starten av sesong 2 lekes det igjen med både tempo, stemninger, dramaturgi og fiksjonslogikk i en hjertevarm og finstemt verden som nok en gang treffer meg rett i trivselssentralen. 

Går ikke for den enkle feelgood-humoren 

Det er hverdagsproblemene og hverdagsgledene som igjen danner grunnlaget når vi vender tilbake til hjemmet til Sam (Pamela Adlon) og hennes tre døtre. 

16-åringen Max (Mikey Madison) går i bresjen for de poengterte konfliktene. 
Hun har innledet et forhold til den 35 år gamle Arturo (Arturo del Puerto). 

Den globetrottende spanjolen blir raskt et irritasjonsmoment for resten av familien med sin brautende romantikk. 
Og det hjelper lite at han drar med seg sin sexfikserte bror, som forsøker å kurtisere Sam. 

Det er denne typen konfronterende og tilspissede uromoment som stadig rammer familien vår. 
Situasjoner som tradisjonelt skal få TV-publikummet til å le av det drøye og unormale, før ""krisen"" avverges og vi går tilbake til normalen. 

Men Better Things søker ikke etter enkle og tydelige løsninger, og serien søker ikke å finne tilbake til en normaltilstand etter hver episode. 

Her er det ingen heterofil familienorm som tilsier at en alenemors utfordringer kan løses ved innførselen av en farsfigur, eller at lengsler og konflikter forsvinner selv om det kommer rulletekst. 

Dette er en serie som vil ta inn over seg virkelighetens utfordringer uten TV-komediens tradisjonelle feelgoodrammer – og det er her Better Things er på sitt vondeste og morsomste. 

Gode samtaler, nydelige stemninger 

Til tross for høy temperatur og stadige krangler, er det en serie som oppleves behagelig og som sniker seg lavmælt inn under huden min. 

Det er alltid rom for den gode samtalen. 
Ikke bare er replikkene velskrevet, praten får også puste naturlig. 
Adlon skifter gjerne rom, og lar dialogen gå over flere scener og settinger. 
Det øker troverdigheten og gjør at omgivelsene får lov til å prege rollefigurene på en måte som kjennes naturlig og som gir serien nerve og variasjon. 

En del av scenene bygges opp og inn i hverandre på imponerende vis. 
Enten det er en liten detalj inne i en kompleks husfestscene, eller det er dagdrømmesekvenser som blander musikk og tette ansiktsuttrykk for å utvide historiens følelsesmessige klangbunn – dette er en serie full av nydelige stemninger og smarte motiver. 

Som serieselskap er dette en gjeng jeg stortrives sammen med. 
Jeg blir overrasket, jeg koser meg og det er en serie som virkelig får meg til å føle det som rammer menneskene på skjermen. 

Sammensettingen av rollegalleriet er komponert på en måte som lar de ulike personlighetene blomstre. 
Olivia Edward, som spiller minstejenta Duke, er noe av det mest sjarmerende jeg har sett av en barneskuespiller i en komiserie. 
Og Pamela Adlon har ristet av seg skyggen fra Louie og er en av de kuleste og mest naturlig relaterbare komikerne på skjermen om dagen. 

Better Things sesong 2 har premiere på HBO Nordic fredag 15. september med ukentlige episoder. 
Der ligger også hele sesong 1 ute. 
Denne anmeldelsen er basert på 3 av 10 episoder. 
",1
"Her er filmen du ventet på
Jeg kjenner ufortjent mange hederlige, fine mennesker som går tålmodig og uten virkelighetsopplevelse og venter på at europeisk film skal bli slik de forestiller seg at den var en gang. 

Jeg sier til dem annen hver uke at det ikke finnes gode europeiske filmer, for det finnes ikke gedigne, gale, visjonære filmskapere lenger – bare byråkratiske logrefanter som følger trender. 

Vel. 
Her er en nyklassisk, gammel-europeisk hjerte— og hjernefilm, laget i 2009. 
Og regissøren er ingen logris. 
Radu Mihaileanu var rumensk flyktning til Frankrike, sønn av en jødisk kommunist og dessuten poet med i hvert fall én diktsamling. 
Poetene bør lage film. 
De med filmskole bør lage reklame. 

Filmen er noe så nostalgisk deilig som fransk-russisk. 
To gamle solide filmnasjoner som i colaens tid ble utsletta av smittsom dårlig smak. 
«Konserten» er laget med skuespillere av den sorten som gjør at du får troa tilbake på at FNs menneskerettighets-erklæring kanskje er ålreit likevel. 
Bare sjeldne kunstnere har denne evnen på film: 
Når du har sett dem én gang, føler du at du kjenner dem. 
Hver gang de kommer i bildet, skjer det noe nytt med deg, noe som er lenka til den forrige gangen. 

Jeg er fullstendig betatt av den russiske skuespilleren Aleksej Guskov. 
Den 53 år gamle mannen framstiller en nedtrykt musiker som egentlig består av en kontinuerlig meditasjon. 
For ham er musikken noe sjenert og utilgjengelig som finnes et sted og må lokkes fram av guddommelige prosesser. 
Skuespilleren formidler denne urimelige følsomheten. 
Han ser samtidig dystert lukka og barnlig åpen ut. 
Ansiktet ser ut som en tanke, og det beveger seg på usynlighetens milde grense. 

Guskov spiller den tidligere Bolsjoi-dirigenten Filipov som av spesielle grunner måtte gå fra stillingen sin for 30 år siden. 
Han jobber som vaktmester på Bolsjoi, og på faksmaskinen finner han en invitasjon der Paris-teatret Châtelet inviterer Bolsjoi-orkesteret til å holde konsert. 
Men dette er det moderne, ny-vulgære banditt-Russland, og nåtidsversjonen av orkesteret er bæsj. 
Dirigenten bestemmer seg for å knabbe invitasjonen for seg og de musikerne som ble avskjediget for 30 år siden. 

Etter en kortvarig Blues Brothers-sekvens der dirigenten og vennen drar rundt i Moskva med ambulanse og finner gamle musikere, reiser det falske orkesteret med falske pass og snedig sponsor til Paris. 
Der forsvinner det. 

Igjen står dirigenten med en sint franskmann og sin gode venn som spilles av Dmitri Nazarov, en fantastisk Gygrid av en mann som fyller filmen med vakkert tungsinn, skjønnhet og en nesten paradoksal musiker-korpus. 
Dessuten franske Mélanie Laurent som kompletterer de to russerne med en streng, svai og sval kvinnelighet. 
Hun er fantastisk i sluttscenene, da hun spiller Tsjajovskis fiolinkonsert i D-dur mens det gradvis går opp for henne hva hun er med på (det kan jeg ikke røpe) – og det egentlig irriterte ansiktet smelter i ferdiggjøringen av fortid og følsomhet. 

Dette er gammel Kultur. 
Det er gammel Film. 
Det er gammel Musikk. 
Det er en tenkt verden der Søndagsavisen i Paris har en konsert-anmeldelse over hele førstesiden. 
Det er en annerledes kultur, uten kynisme, der menneskene snakker pompøst om sjel og poesi og skjønnheten, som om de ikke ante at alvoret er dødt. 

Derfor er det virkelig filmen dere venta på. 
Dere som ikke føler dere vel med animasjonskomedien «Kvikke Kanin» og oppfølgerne «Kvinne Kanin 2», «Kvikke Kanin i Las Vegas» og «Kvikke Kanin The Prequel». 
Dere som ennå tror at følelser flyver, at sjeler svever og at det må gå an å lage intelligent film med en skikkelig historie og mennesker som kan føles som varme håndtrykk. 
Det er humor i «Konserten». 
Det er alvor og politikk, satire og indignasjon. 
Ikke på den sutrete, engelske måten, men som en detaljrik, frodig feiring av mangfold og musikk. 

Følg meg på Twitter: 
@arilabra 
",1
"Kjør eller dø, fort og rasende
Hvem trodde vel i 2001 at ""Fast & furious""-konseptet skulle overleve så lenge, men her kommer nr. 6 med cliffhanger til neste års nr. 7 på tampen. 
Så lenge det finnes muskelbunter og trimma biler, vil et amerikansk filmstudio se gevinsten i nye oppfølgere. 

""Fast & furious""-historiene har for lengst forlatt bygatene i Los Angeles der bilracene dundret i starten, og blitt globale à la James Bond-filmene. 
I herværende film starter det med kjapp-kjapp bilkjøring langs fjellstup på Kanariøyene før vi forflyttes til Moskva, Macao, Rio de Janeiro, blir med på storstilt skurkejakt i London før et formidabelt klimaks nås i Spania. 

Med den taiwanske regissøren Justin Lin (dette er hans fjerde F&F-film) har heltene Dom Toretto og Brian O'Connor fått styrket det internasjonale imaget idet også en japaner er med på laget. 

I F&Fs barndom var krimstoryen mest et påskudd for å fyre av gårde bilrace etter bilrace, dandert med lettkledde panserpiker. 
Nå er skurkejakten blitt det vesentlige da Toretto (Vin Diesel) oppdager at gamlekjæresten Letty har gått over til fienden. 
Straks setter Doms æreskodeks inn: 
Man må redde den som hører med i familien. 

Vrooom! 
O'Connor (Paul Walker) som akkurat er blitt pappa, drar gladelig fra babyen, Vin Diesel brummer ""vis meg hvordan du kjører, og jeg skal si hvem du er"", og muskelbunten Dwayne Johnson knuser en type under forhør for å få vite hvor skurken gjemmer seg. 
Deretter erklærer han at ""skal du fange ulver, trenger du ulver. 
La oss gå og jakte."" 
Replikkene og blødmene er ofte på høhø-nivå. 

Resten er godt regissert, fartsfylt action under mottoet ""ride or die"", tvers gjennom Piccadilly Circus, ned i Londons T-baneganger og like til en flystripe i Spania. 
Spektakulært så det forslår, ikke minst de 20 siste minuttene. 
Liker du action, får du action. 
Dype tanker er lagt igjen hos babyen. 
",0
"FILM:Følelser i nettet 

Verdens mest kjente edderkopp har gjenoppstått i ny skikkelse. 
Andrew Garfield er mindre nerdete, litt frekkere og mer rappkjefta enn forgjengeren Tobey Maguire. 
Dama hans er i større grad direkte innvolvert. 

Utover det, handler det fortsatt om å svinge seg effektivt rundt i Manhattans Skyline for å redde befolkningen fra dagligdagse skurker og ondsinnede skapninger av langt mer truende karakter. 
Actionmessig bringer ikke Marc Webbs versjon noen nye dimensjoner, bortsett fra en 3-dimensjonal, inn i fortellingen. 
Deler av filmen har repetisjonspreg over seg, men regissøren har tatt et effektivt grep rundt hovedpersonene som funker godt. 
Peter Parker og hans ungdomsforelskelse Gwen Stacy er mer uttalt i sine tilnærminger. 
Karakterene er mer varierte, og selv om Spider-Man fortsatt er en outsider-type, så tilføres han mer en rastløs energi enn klomsethet i Garfields skikkelse. 
At Parker faktisk er selveste Spider-Man er heller ikke en hemmelighet for Gwen, som Emma Stone gjør til et intelligent og handlekraftig skolelys. 
At man allerede nå lager en remake av en ti år gammel film, sier mye om behovet for å utnytte en franchise. 
Og det sier en del om hvordan blikket på en historie endrer seg med regissørens øyne og tidens tann. 
Duoen Maguire og Kirsten Dunst var sårbare personer, han var en nerd som skjulte sine egensaper, hun var en lite bemidlet ungjente som hadde skuespillerdrømmer. 
I årets versjon er Super-Man, alias Parker, frekkere. 
Kvinnerollen har utviklet seg i en langt mer delaktig retning. 
Emma Stone som Gwen tar affære og er kompisens medhjelper. 

Det tredimensjonale grepet gir fin flyt i edderkoppmannens spenstige svev, uten at det egentlig overgår Sam Raimis nærhet i action-scenene i de tidligere filmene. 
I filmen nøstes også opp den egentlige årsak til at foreldrene til Peter Parker døde. 
Rhys Ifans som farens tidligere samarbeidspartner, vitenskapsmannen Dr. Connors, har fin teft for å være stillferdig forsker med indre driv og et stort talent for å bli en omvandrende rasende katastroferammende øgle. 

Slutten har en viss snert, både hva angår de to unge og superskurken. 
Ikke forlat kinosalen når rulleteksten starter. 
Dette er grei sommerunderholdning, men det er først og fremst forholdet mellom Garfield og Stone som gjør at vi fanges i nettet. 
BORGHILD MAALAND 
",1
"Kvartett i moll
«Søvngjengeren» vandrer med litt matte skritt gjennom utsøkte omgivelser. 

FILM: 
Her var det mye god smak i sving. 

Regissør og manusforfatter Mona Fastvolds lovende spillefilmdebut «Søvngjengeren», som ble invitert til Sundance-festivalen tidligere i år, har bilder som er nesten insisterende utsøkte. 
De er gjennomkomponerte, nydelig lyssatt, fulle av nøye utvalgte detaljer, og i fullstendig balanse. 
Det samme kan ikke sies om de fire hovedpersonene. 

Frem med grumset 

Kaia (Gitte Witt) og Andrew (Christopher Abbott) er kjæresteparet som setter i stand det avsidesliggende murhuset til Kaias avdøde arkitektfar. 
En natt ringer Kaias gravide halvsøster Christine (Stephanie Ellis), hun står på togstasjonen og vil plukkes opp. 
Snart er også Christines forlovede Ira (Brady Corbet), som har fulgt etter den brått forsvunnede kjæresten, på plass. 

De fire er skapt for å pirke i og provosere frem grums i hverandre, og snart skal hemmeligheter fra fortiden, om vold og misunnelse og farlig rivalisering, opp i det bleke høstlyset. 
Spørsmålet om hvem eller hva som forårsaket en garasjebrann i fortiden, som ga Kaia store, skjemmende arr, står sentralt. 

Ikke intens nok 

Spillbrettet er godt utpønsket og oppstilt. 
De fire utviser forskjellig grad av markeringsbehov og ømhetstrang, og faller inn i den offer- eller inntrengerrollen de i utgangspunktet tenderer mot. 

Antydningene om hva som kan ha skjedd og kan komme til å skje, om hvordan forholdet egentlig har vært mellom halvsøstrene og faren som har vært så viktig i livene deres, dryppes fint inn i den tilforlatelige dialogen. 
Men det mangler noe i utførelsen, som gjør at «Søvngjengeren» ikke får den intensiteten den burde ha. 
Dialogen er i blant noe stivnet, klippingen litt sen. 
Slutten avklarer ikke så mye som en skulle ønske. 

Ulmende 

Gitte Witts hvite, tungsindige ansikt må bære mange av bildene, uten at det skjer nok med henne til at hun berettiger all oppmerksomheten. 
Ira føles ikke tilstrekkelig utviklet som rollefigur, mens den ulmende Andrew og den uforutsigbare Christine står frem som de mest levende og komplekse skikkelsene. 

Sistnevnte vekker effektivt denne vemmelige følelsen noen hver har kjent på iblant, av at det er noen som ikke vil deg vel, men som aldri viser det så åpent at det er mulig å arrestere dem for det. 
Det er hun som går i søvne, selv om søsteren alltid har mistenkt at det hele er et spill. 

Sondre Lerches myke, illevarslende musikk legger en stemningsfull ramme rundt det lille kammerspillet og de besnærende bildene av magre jentekropper i hvite nattkjoler som glir gjennom høyt gress. 
Den skaper lokkende løfter som innfris nesten, men ikke helt. 
",1
"Blodige lettvintheter
Det er kanskje en grunn til at ingen har fortalt akkurat denne Dracula-historien før. 

Regi:Gary Shore. 
Med:Luke Evans,Dominic Cooper,Sarah Gadon,Charles Dance,Samantha Barks,Charlie Cox,Zach McGowan. 
USA, 2014. 
Alder: 11 år. 

La oss ta det positive først: 
Denne filmen tar vampyrfilmsjangeren tilbake til den gotiske perioden på 90-tallet, da vampyrestetikken var styggvakker, blodig, klassisk i tøyet og gjerne litt halvnifs. 
Altså før et eller annet lyst hode fant ut at man skulle lage glatte og snille tenåringsvampyrhistorier for dagens tweens. 
""Dracula Untold"" ligner i det ytre mer på ""Van Helsing"" enn på ""Twilight"", men det er dessverre ikke nok til å redde den fra sitt eget tynnslitte plot. 

Dette er historien om at den fryktede vampyren Dracula egentlig var en kjærlig og grei familiefar som ville redde sønnen sin fra å bli barnesoldat hos tyrkerne. 
I forkant av dette hadde han riktignok vært en brutal krigsherre som egenhendig spiddet tusenvis av fiender, men plutselig en dag fikk han nok, ble snill og fredelig, giftet seg, fikk barn, og etablerte seg som hersker i sine gamle hjemtrakter. 

Når noen tyrkiske speidere på mystisk vis forsvinner i distriktet hvor Dracula regjerer, kommer en gjeng boyband-typer fra den tyrkiske hæren på besøk, og gjeninnfører ordningen med å ta med seg transilvanske gutter for å oppdra dem som barnesoldater. 
Dracula er uenig, og oppsøker sin gamle soldatvenn i Tyrkia, men her vinner han lite gehør, og ganske snart er helvete løs, bokstavelig talt. 

I stedet for å skildre detaljene i hovedpersonens indre kamp etter å ha inngått en avtale med en djevelsk skapning som er verre enn Tywin Lannister, har filmskaperne konsentrert seg om å lage en spennende actionfilm med mange stilige effekter. 
Heldigvis, får man si, for her er man farlig nær både tegnefilmen og parodien mer enn én gang. 
De logiske bristene er til tider så påtrengende at man får vondt i fornuften. 
Heldigvis er det relativt underholdende, om ikke annet. 
",0
"Lille manns kamp
Regi: 
Peter Kuijpers Med: 
Jan Decleir, Jeroen Krabbe 

Kuriøs og subjektivt fortalt thriller om den ensomme bussjåføren John Voerman, som lagde overskrifter verden rundt da han i 2002 tok gisler (blant andre to nordmenn) i en skyskraper i Amsterdam for å komme i kontakt med en toppsjef i Philips. 
Filmen mister litt taket etter hvert som man nærmer seg de innerste demonene i hodet på denne nederlandske «Taxi Driver», men hovedrolleinnehaver Jan Decleir er en nesten like god einstøing som De Niro. 
DVD-utgaven skriker etter materiale om den ekte Voerman og hva som faktisk skjedde denne dagen, men her får du ikke noe annet enn trailere. 
",1
"Mange skjønne kvinner gjør ikke særlig inntrykk
Likegyldig om Serge Gainsbourg. 

||| 
FILM: 
Si meg, har alle verdenskjente kunstnere i historien levd identiske liv? 

Så mange mer eller mindre identiske filmer er laget om disse urolige overmenneskene blant oss: 
Misforstått barn oppdager store evner i seg selv, slår gjennom, blir dekadent, drikker for mye, røyker for mye, bedrar kona, ryker på en livskrise og frelses til sist av kjærligheten fra en oppofrende kvinne. 

«Gainsbourg: 
Arist - rebell - ikon» skal ha for at den har en opprørsk holdning til sjangeren. 
Serge ville likt det. 

DrømmendeDen påkostede filmen om Frankrikes forsofne nasjonalskald velger en drømmende og symbolmettet tilnærming, lar Gainsbourg forfølges av syner og forføres av en overdimensjonert dukke som er en slags karikatur av ham selv og hvisker ham kyniske og lite nestekjærlige råd i øret. 

Gainsbourgs skandaløse sanger og sjenerende offentlige opptredener er som regel et resultat av eggende oppfordringer fra hans mørkere jeg. 
Samtidig bidrar innslagene av dukketeater til å komplisere og stykke opp en allerede ulenkelig og episodisk film. 

Barndomssekvensen, som viser hovedpersonen som en forfører in spe og en djerv kjekkas som forvirrer myndighetene som skal ha ham til å gå med jødenes gule stjerne, er kvikk og artig. 
Artistens foreldre er fine, levende skikkelser. 

Skjønnheter på geleddMen jo mer voksen og skandaløs Gainsbourg blir, jo tammere blir filmen. 
Langleggede skjønnheter som Brigitte Bardot og Jane Birkin duver ut og inn av filmen uten å gjøre synderlig inntrykk verken på oss eller på Serge. 

Eric Elmosnino gjør sitt for å holde oppmerksomheten fanget i tittelrollen, han er passe cocky og enigmatisk i begynnelsen og passe stusselig som de siste sceners fallerte stjerne. 
Men det føles verken veldig trist eller frydefullt til pass for ham. 
Det føles ganske likegyldig. 

Og med alt Serge Gainsbourg var og ikke var: 
Likegyldig var han ikke. 
",0
"Iskald whodunit
Kinesisk noir i årets Gullbjørnvinner. 

Fra den alkoholiserte eks-politimannen til den skjøre femme fatale-skikkelsen hvis skjelven påkaller nærmere ettersyn; årets Gullbjørnvinner omfavner noir-sjangerens verktøyskrin i en veldreid, sotete og iskald whodunit-thriller. 

Året er 1999, et eller annet sted langt nord i Kina. 
I en kullgruve oppdages plutselig et sett likdeler på produksjonsbeltet. 
Samtidig dukker andre kroppsdeler opp på kullgruver andre steder i landet. 
Sporene fører etterforskningsgruppen inn i en shoot-out som ender dårlig. 
To av politimennene dør, og den siste blir hardt skadet. 
Politisjefen er ikke fornøyd. 
Den gjenlevende offiseren, Zhang Zili, suspenderes fra tjenesten og tar jobb som sikkerhetsvakt. 

Spol frem til 2004 og kullgruvene blir igjen funnsted for nye likdeler. 
Er det den samme morderen som er på ferde? 
På oppfordring fra en tidligere kollega bestemmer den nå alkoholiserte Zhang seg for å undersøke saken på eget initiativ. 
Snart oppdager han at alle ofrene kan kobles til Wu Zhizhen, en lite snakkesalig kvinne som jobber på et renseri. 
Zhang utgir seg for å være kunde, og smått om sen vikles han inn i en dans på død og liv. 

«Black Coal, Thin Ice» gjør ingen forsøk på å skjule sine inspirasjonskilder. 
Et eller annet sted sitter Raymond Chandler, Dashiell Hammett og James M. Cain og klyper seg i armen. 
Snøfokk, kullos og frosne fingre i Nord-Kina? 
Det er visst ikke grenser for den hardkokte detektivsjangerens nedslagsfelt. 

I kinesisk tapning får vi alle de obligatoriske ingrediensene: omfattende sigarettrøyking, ensomme middager, menn med tømmermenn og listige kvinneskikkelser — i lyset fra en sigarettglo. 

Slik kan filmen leses som en allegori over kinesernes grunnleggende livsvilkår gjennom en vekselvis svartmusket og blygrå linse. 
Det er ikke mye å ropa hurra for. 
Men håpet lever, og til slutt venter fyrverkeriet. 

Filmens derivative natur er imidlertid også dens tilkortkommenhet. 
Sjablongene kunne vært noe strengere forvaltet; plottet kunne med fordel var strammere; og dramaturgien sliter tidvis med det samme vår helt, nemlig fotfestet. 
Her og der blir filmen stående og spinne på stedet hvil. 

For gatene er isete i denne nordlige delen av Kina. 
Vinden uler. 
Og skøyter er først og fremst til for å drepe med. 

Anmeldt av Håvard Nyhus 
",1
"Load error
«Ben X» er et ungdomsdrama om mobbing som virkelig crasher. 

||| 
FILM: 
«Moralen er som følger: 
Hvordan komme mobberne til livs? 
Gi dem en skikkelig lærepenge de seint vil glemme. 
Hvordan nå ut til ungdommen? 
Inkluder en verden de kjenner, muligens et dataspill.». 
Noe sånt må Nic Balthazar har skriblet på et papir i 2005, før han satte seg ned og skrev sin 85 siders lange ungdomsroman «Niets was alles wat hij zei». 
En roman Balthazar siden var så fornøyd med at han skrev et skuespill, som han satte opp og selv regisserte. 
Noe som igjen førte til et filmmanus og til filmen «Ben X». 

Rainman 

Ikke at jeg skal frarøve Balthazar fortellerglede, men makan til moraliserende informasjonsfilm mot mobbing skal man lete lenge etter. 
Filmen handler om Ben, en tenåring med Aspergers syndrom, en slags høytfungerende autisme à la den Dustin Hoffman portretterer i suksessfilmen «Rainman» fra 1988. 
Det eneste stedet 
Ben føler at han har kontroll er i onlinespillet «Overlord». 
I det daglige livet møter han derimot stadig motgang. 
Han blir mobbet kraftig på skolen, og faren har problemer med å ta diagnosen hans på alvor. 

Endimensjonal 

Filmen åpner relativt godt, og Greg Timmermans spiller troverdig som Ben. 
Regissøren etablerer også Bens forståelse av verden på en overbevisende og fin måte. 
På den andre siden er historien svært endimensjonal og hul, og veldig lik informasjonsfilmen mot piratkopiering — den med «You Wouldn?t Steal a Car» — i det filmatiske uttrykket. 

I tillegg, og verst av alt, runder Balthazar av filmen på en usmakelig og lite velfundert måte. 
Noe som fører til at man forlater kinosalen både skuffet og irritert. 
",0
"En etterlysning av større beskyttelse
Den norske regjeringen innførte i 2009 et tiltak som gikk ut på å gi enslige, asylsøkende barn midlertidig oppholdstillatelse. 
I statuttene heter det at disse barna skal returneres til hjemlandet ved fylte 18 år. 
Dette tiltaket, blant flere, ble iverksatt for å begrense innvandringsstrømmen av asylsøkere til Norge. 

Det påpekes i filmen at i Norge har barnevernet omsorgsansvaret for barn uten nære omsorgspersoner. 
Dette gjelder ikke for enslige asylsøkende barn/ungdom mellom 15–18 år. 

Vi hyller dokumentarfilmskaperen Margreth Olin for hennes mot, ærlighet og sanne engasjement. 
Absolutt. 

I markedsføringen av ""De andre"" heter det at denne filmen er ""nær, provoserende og bevegende"". 

Den er nær, ja, både fysisk og journalistisk i sine portretter av kurdisk, afghansk og afrikansk ungdom på 16, 17 og 18 år. 
De forteller sine historier, historier som barn og ungdom skulle slippe i gjennomgå, å gjennomlide. 
Vi forstår deres traumer, nevroser, lidelser, frustrasjoner, frykt og flakkende håp. 
Javisst forstår vi det. 
Vi innbiller oss faktisk at vi har både hjerne og hjerte. 
Men å si at filmen er provoserende , føles ikke riktig. 
Det Margreth Olin forteller i ""De andre"" har vi lest om mer enn én gang, og vi har sett emnet blitt belyst i flere tv-reportasjer. 
Emnet er også tatt opp på debattnivå i både radio og tv. 
Filmens provoserende kraft er beskjeden. 

Budskapet, eller mål, mening og retning med ""De andre"", er vel først og fremst å etterlyse mer beskyttelse for asylsøkende ungdom i Norge. 
Å sørge for at beskyttelsesnettet blir større og tettere. 

Formelt skurrer det iblant regimessig: 
Intervjuer med asylsøkende ungdom kunne ofte ha hatt en kraftigere virkning om de hadde blitt servert helt nakne. 
Det er slett ikke alltid at en melankolsk musikkledsagelse er det rette. 

En mer generell uttalelse fra Olins side er en uenig i: 
Hun sier at Fryktens lyd er stillhet. 
Undertegnede mener derimot at Fryktens lyd er ganske urolig og skingrende. 
",1
"En Bourne etter presidentmordet
Fine kulturbegivenheter skal gjentas. 
Bourne-serien tilhører den halvpolitiske actionthrillernes elite, og hukommelsesskadde agenter på vidvanke i lavkostland ligger i schæfersegmentet av menns kjæledyrgruppe. 

I miniserien «XIII» er det den amerikanske buhunden Stephen Dorff som våkner en dag og spør hvem han er, og så blir han nesten ført til slaktehuset for å vente der med lammene. 

«XIII» er ukas hovedfilm fordi det alltid er vellykka når folk tar en Bourne. 
Dorff treffer til og med den søte jenta som hjelper ham slik det står i manualen til glemske spioner. 
I denne filmen driver hjelpersken passfotografering og heter Sam. 

Men den viktigste grunnen er at den smånervøse historien starter med et presidentmord. 
Det er ingen hemmelighet at Will Smith i sin tid hadde en standup-vits om hvor lenge en svart president ville være i live i de hvite våpenbærernes USA. 
I «XIII» skyter de ei dame. 
Woman is the osv. 
På lang avstand. 

Men i filmen er alt mye mer komplisert. 
Den døde presidenten har en bror som også vil bli president, og du og jeg og søstera til Karlsen er overbevist om at han har gjort det. 

Jeg tror heller ikke de som så miniserien på TV vil være helt sikker på hvem som egentlig gjorde hva. 
Men noen ting står klart etter tre timer forvirra flukt: 
Val Kilmer er ikke en fin mann. 
Kanskje. 
Dorffs identitet er så innvikla at mor hans antakelig tror at han egentlig het Elvis Presley. 
Når både myndighetene og de fascistiske pionerene har torturert ham, kunne det vært like greit om Woody Allen dukket opp som Mossad-agent og plagte mannen med Schopenhauer-sitater. 
Den stakkars mannen har like stramme kjevemuskler som en landslagstrener i fotball, og verre skal det bli. 

Jeg er også en svoren tilhenger av atombombe-filmer. 
Det gir en egen følelse å stå der med armert kjernefysikk i hendene og tenke på hva den kan utrette med uklipte negler. 

Denne filmen tar naturlig nok lang tid, men tid er en av de få tingene som kommer flytende uten at noen gjør noe for det, så fråts og ha det fint så lenge det fortsetter. 
Før du vet ordet av det, er tid noe du må kjøpe av Lyse, ellers stanser sola i nordvest, og ferdig med det. 
",1
"Påskeromantikk for nymånister
La oss feire kjærlighetens fundamentalister enda en gang. 
De snuser ikke rundt i rastløshetens rennesteiner med flergangsforelskelsesbehov og rituell ustadighet. 

De elsker bare én, de elsker for livet eller inntil bleiebytte-frustrasjonen sprer seg som salpeter i hypofysesystemet. 
Den fantastiske vampyren Robert Pattinson elsker så sterkt at han nekter seg å fortære, han nekter seg å forgifte sin elskede med egen skjebne – han er en så uselvisk mann at han ikke kan være noe annet enn okkult. 
Robert Pattinsons øyne ser ut som idealiserte jentevegg-tegninger eller som Satans snille lilleulvbror. 
Han er 109 år gammel den dagen Kristen Stewart blir 18, og det er så vakkert at jeg vet ikke hvordan denne okkulte føljetongen skal kunne slutte på en akseptabel måte. 

Det finnes en skjør og dristig skjønnhet i Twilight-historien. 
Den sære skogsbygda blir biotopen til kjærlighetslengselens ambivalens og tvilrådighet. 
Innimellom de pjuskete trærne finnes melankoliens enemerker, her er ingen blide, skojne festejenter, bare en høytidelig, gotisk og høvisk misnøye som man lett blir forelska i. 
Ikke som et maskeball, ikke fetisjistisk eller eksotistisk, bare smertefullt til stede. 

I «New moon» kommer den uunngåeligheten som jeg hater. 
Cullen-gutten avstår fra den skogsdyr-nervøse dama si fordi han vekker dødslengsler i henne. 
Menn bør helst bli langt over femti år før de kan se at elsking vil føre til elendighet. 
Men han er jo vampyr, han er 109 år, han er et slags fundamentalistisk geni, en avart av genetisk guddommelighet, en sammensmelting mellom dyret og matematikken. 
Han forguder mennesket for dets dødelighet, som er en annen måte å være ekte på. 

Men så enkelt er det sannelig ikke. 
Cullen forlater henne fordi han vet at det er til hennes eget beste. 
Men det er ikke derfor vi elsker vampyrer. 
Vårt eget beste er ikke hva vi kom for. 
Vi kom for sorgen og tvilen og angeren og galskapen. 

Han har bestemt at hun ikke skal få lov til å lide. 
Derfor finner hun de farlige måtene tilbake til ham. 
Jøje meg. 

I denne omtalen av «New moon» skal jeg ikke ta med at jeg hater Jacob og hans kjøttfulle nese. 
Bare nyte filmen. 

Følg meg på Twitter: 
@arilabra 
",1
"Sjarmerande fjordbesøk
Ekte fjordkvinner og -menn 

Øyvind Sandberg er kanskje mest kjend for «Kabal i Hjerter» – dokumentaren om to av Bergens fargerike personlegheiter – men han har fleire tiår gitt oss innblikk i norske annleis-liv og tradisjonar som er på veg ut. 
Med «Folk ved fjorden» held han fram i same spor, og gir oss eit år i livet til to bebuarar i Ostfjorden, der han sjølv har heldt heim i mange år. 

På den eine sida har ein Ole som plutseleg måtte ta over garden i 1958 som 17-åring då faren døydde. 
Helsa røyner, men han står på, driven fram av det som for han verkar å vere menneskets beste ven – kyrne. 

Det andre livet vi får ta del i er Magnhild sitt, hvis familie har laga pølser på tradisjonelt sett i generasjonar. 
Ved sida av geitedrift, speking, røyking og salg passar ho på si gamle mor. 

I den vesle timen vi følgjer desse er eg sjarmert og underheldt, både av personlegdomane og forholdet dei har til dei rundt seg. 
Til dømes er Magnhild sin kommunikasjon med mora – som mista taleevna etter eit slag – eit bidrag til mang ein latter, av den tvers gjennom gode varianten. 

Filmen er pent filma, og flyt veldig godt. 
Fjordmiljøet er vakkert å sjå på gjennom årstidene, og skapar – saman med alderen til Ole sine kalvar – eit driv gjennom filmen. 

Dei to lagnadane i «Folk ved fjorden» har både fellestrekk og store skilnadar. 
Båe er ugifte og bornlause, mykje grunna arbeidet dei har fått i hendene. 
Samtidig er deira inngangsport i gardsdrifta forskjellig. 
Der Magnhild verka å vere oppvaksen med tanke på den tradisjonelle pølsedrifta, verkar det som om Ole braut av nokre framtidsdraumar for å ta over familiegarden. 

Det er óg her eg føler filmen har eit svakt punkt. 
For i likskap med til dømes «Kabal i hjerter» er filmen litt for ufarleg. 
Som eit velprodusert «Noreg Rundt», eit «Der ingen skulle tru…» for ein utdøyande kvardag. 
Veldig sjarmerande, ja, og passande sentimentalt for sitt virke, men eg er viss på at det ikkje skulle særleg mange litt meir gravande spørsmål til før især Ole si historie kunne ha blitt meir interessant. 

Om den snille framstillinga er for å verne dei to veit eg ikkje, men kanskje Sandberg er for nært på sine intervjuobjekt (som trass alt er frå eit lite miljø han har budd i mange år)? 
Dog, på den andre sida, «Folk ved fjorden» er akkurat den filmen han ville lage. 

Samd med vår meldar? 
Sei di meining under. 
",1
"Jakten
Mads Mikkelsen spiller en av sine sterkeste roller. 

Av og til får jeg lyst til å reise meg i kinosalen og rope til figurene på lerretet! 

Regissør Thomas Vinterberg gjør meg farlig sint med sitt intense drama Jakten, der Mads Mikkelsen spiller en av sine sterkeste roller. 

Historien er av typen man kan relatere seg fullt og helt til, men håper man slipper. 
Denne filmen tok tak i meg, rystet meg, rørte meg, og gjorde meg rasende og tankefull. 

Barn lyver aldri 

Lucas (Mikkelsen) får livet snudd på hodet når en kommentar fra ei lita jente vekker mistanke om at han har forgrepet seg på henne i barnehagen der han jobber. 

En uheldig formulering vokser seg med eksplosiv fart til en vedtatt sannhet om at han virkelig er skyldig. 
For alle er skjønt enige om at barn aldri lyver. 
Eller gjør de? 

Publikum vet hele tiden at mistanken er fullstendig uberettiget. 
Barnet er veldig glad i Lucas, føler en form for avvisning og bruker et bilde hun har sett et annet sted for å uttrykke det. 

Samtidig ser vi hvordan velmenende voksne hele veien stiller ledende spørsmål som konstaterer at noe virkelig har skjedd. 
Når jenta går tilbake på det hun har sagt, blir hun ikke trodd. 

Det er dramatisk å se hvordan Lucas blir frosset ut av både arbeidsplass og vennekrets. 

Verken kollegaer eller venner er onde, men reagerer instinktivt og irrasjonelt på det de oppfatter som en stor fare mot deres barn. 

Som publikummer kan jeg både relatere meg til deres frykt, og samtidig mot Lucas’ hjelpeløshet i situasjonen. 
Selv kjæresten Nadja (Alexandra Rapaport) stiller ubehagelige spørsmål. 

Gripes av hysteri 

Mads Mikkelsen gjør en praktfull innsats i en vanskelig rolle. 
Han spiller med en dirrende intensitet, der vi ser hvor hardt Lucas forsøker å holde raseriet under overflaten. 

Thomas Bo Larsen er også en svært viktig del av filmen, som Lucas’ beste venn Theo, som også er far til jenta han mistenkes å ha forgrepet seg på. 

Forholdet før og etter at lynet slår ned er ekstremt kontrastfylt, men vi ser hvor hardt det er for Theo å takle utviklingen. 

Jakten skal være inspirert av flere overgrepssaker, blant annet Bjugn-saken fra starten av 1990-tallet, og viser hvordan et helt samfunn kan gripes av hysteri når en slik mistanke dukker opp. 

Filmen påstår verken den ene eller det andre i disse sakene, men skildrer hvor vanskelig det kan være å forsvare seg mot overgrepsanklager. 

Det er en klisje å skrive det, men Jakten er Thomas Vinterbergs beste film siden Festen! 
",1
"Islending med mobiltelefon
Kjent islandsk regissør lager film om at mor har alzheimer. 
Det blir mye snakk i mobiltelefon. 

Regi/manus: 
Friðrik Þór Friðriksson. 
Med: 
Kristbjörg Kjeld,Hilmir Snær Guðnason, Gunnar Eyjólfsson.Island/Norge/Storbritannia/Sverige/Tyskland. 
Musikk: 
Hilmar Örn Hilmarsson.Lengde: 1 time 27 minutter. 
Aldersgrense: 
Tillatt for alle. 
Egnethet: 
Voksen. 

Det kunne gått bra. 
Men å lage spillefilm på bakgrunn av atens egen mor fikk Alzheimers sykdom, gir ikke nødvendigvis den rette distansen.Islandske Friðrik Þór Friðrikssons fortelling om ""Mamma Gógó"" erblitt høyst ujevn. 

Hadde jeg ant hvor mange scener som viser at den mannligehovedpersonen tar mobilen fordi den ringer, skulle jeg talt dem frabegynnelsen. 
Til slutt blir det ufrivillig komisk å se skuespiller Hilmir SnærGuðnason i rollen som filmregissør løfte telefonen og svare. 
Det er i lengdenvisuelt særdeles uoppfinnsomt. 

Derimot er det langt mellom bildesterke scener der islandsknatur blir kulisser for et menneskelig drama om moren som mister grepet omvirkelighet og hukommelse, og sønnen som forsøker å hjelpe, men sliter med sineegne ting. 

Nå vel. 
Mange har gode grunner for å ringe mamma Gógós sønn. 
Han er filmregissør og har akkurat sluppet sitt nyeste verk, ""Reisentilbake"", på kino. 
Denne filmen inni filmen handler om eldre mennesker påIsland som rømmer fra aldershjemmene (overtydelig, spør du meg). 
Problemet erbare at ingen gidder å se den. 
Nå kontaktes filmskaperen av folk som vil kunnehjelpe ham med akutte pengeproblemer – som banken, aksjemegleren, enfilmfestival på Benidorm, en norsk filmprodusent – uten at det fører til noesom helst, bare en serie ironiske kommentarer til den finanskrise de stakkarsislendingene har vært gjennom. 

Også privat får vi se fyren snakke i mobilen, igjen ogigjen. 
Samtalene gjelder moren – naboene hennes varsler om røyk i leiligheten,politiet om at hun har rømt fra sykehjemmet. 

Bare innimellom lykkes Friðriksson i å skape scener somlever visuelt (i fantasien blir mamma Gógó hentet av sin avdøde ektemann i enstilig, amerikansk 50-tallsbil) eller gir en etterlengtet lattervirkning påtilskueren (moren har stilt seg opp i toalettet på sykehjemmet og trekker ned). 

Jeg er åpen for at de gamle sangene og salmene somrollefigurene framfører rett som det er, har et potensial for å røre dem somkjenner melodier og tekster fra før. 
Men i det store og hele klarer denislandske filmregissøren knapt å gjøre inntrykk. 

La oss håpe at ""Mamma Gógó"" gikk hjem på Island. 
",0
"Verdens beste bjørn
""Kung Fu Panda 2"" er like bra som eneren, bare enda bedre. 
Storarta, humoristisk familie-action med tjukk bamse. 
En yndlingsfigur! 

Kung Fu Panda 2: Amerikansk animasjonskomedie. 
2011. 
1 time,31 minutter. 
7 år. 
Regi: 
Jennifer Yuh. 
Med: enten norske stemmer eller JackBlack og Angelina Jolie. 

Pandaen 
Po er slik navnet antyder: 
Han er en litt lat ogfeit bjørn som spiser alle karbohydraters mor – nudler. 
Den sjeldne bjørnen eren moderne antihelt, slik Clint Eastwoods Mannen Uten Navn var på sekstitallet.Po er et trend-opprør. 
Han er den bekymringsfrie tjukkasen i en verden avsupertynne jålebukker og dessuten en slags charter-harry som fyller munnhulenmed kastanjer for å se hvor mange han klarer. 
Vår venn 
Po er en litt herjete,rånete working class hero i en gjeng av silkefruer. 
De finkulturelle oksenesier at kung fu er død, men han er et råskinn så han gir seg ikke, han snakkerslik debattantene på nettet gjør, så han er en kjøttrik fettfaen og han funker. 

Skurken er en kvistmager påfugl med vestkantlatter, denkunne vært høyrepolitiker i Oslo i 1967. 
Fjærfanten driver et smelteverk for ålage supervåpen. 
Han raider landsbyer på jakt etter metall, for han skal erobreKina uten å spørre Støre først. 

I toeren kommer den uskyldsskadde pandaen også i eneksistensiell krise. 
Plutselig går det opp for ham at en panda med fugl som farmuligens er adoptert. 
Vi andre trodde opprinnelig at det skulle være sånn, foralle skapninger er vakre, og selvsagt kan en forvirra gammel and være far tilen panda. 
Det skulle bare mangle. 
Det mangla. 
Po drar ut i krigen for å finneut hvem mora var. 
Underveis havner han på Den himmelske freds plass (og jeg seretter helten min, Kjell Gjerseth), han gviner rundt i en magisk carriage rideog får fulle fjeset av kaninunger. 
Toeren så full av magebumpende, eksplosiv ogeksotisk animasjons-action at vi murret og malte hjemme hos oss. 

Po havner faktisk tilbake i landsbyen sin akkurat som HarryPotter, og han får vite hvem han er. 
Uansett så tror jeg han eryndlingsskikkelsen min på film: 
Feit, rar og ærlig. 

Norske filmdubbere er av og til veldig bra. 
Som i ""KungFu Panda 2"". 
Det er synd at navnene til skuespillerne ikke er pådvd-coveret. 

Følg meg på Twitter: 
@arilabra 
",1
"Jarle Klepp blir far
«Jeg reiser alene» er en mild komedie som kunne skrudd til noe hardere. 

FILM: 
Året er 1997. 
Mannen som elsket Yngve har flyttet til Bergen for å studere litteraturvitenskap og sliter med en artikkel om Proust som han vil på trykk i selveste Morgenbladet. 
Selv hadde jeg nylig hoppet av «littvit» hovedfag i 1997, tatt farvel med Bakhtin og Derrida og jobbet i vesle Morgenbladet, så jeg kan relatere, som det heter — helt til ei sju år gammel jente ved navn Charlotte Isabel Hansen bryter seg inn i Jarle Klepps intellektuelle liksomliv. 

«Jeg reiser alene» er Stian Kristiansens andre film om Jarle Klepp, bygd på Tore Renbergs tredje roman om samme fyr. 
Liksom i romanen, dukker lille Lotte opp på Flesland etter at moren, som Jarle hadde en kondomfri hyrdestund med i 1989, har sendt et brev med beskjed om at han skal passe på datteren han aldri har møtt i ei uke. 
Som man skjønner, realisme er ikke hovedmålet i denne soga. 

Tusseladder «Jeg reiser alene» spriker i mange retninger. 
Studentmiljøet er skildret på satirisk vis, men satiren biter ikke særlig hardt. 
Rollen som kompis med hang til pompøse enetaler (Helge Ombo i «Mannen som elsket Yngve») er overtatt av Pål Sverre Valheim Hagen, som hadde vært morsommere hvis han var mer lavmælt pretensiøs. 
Filmen presenterer humaniora-studenter som patetiske tusseladder i krøllete skinnjakke. 

Samtidig er Jarle kjæreste med den vakre stipendiaten Herdis, tolket av Ingrid Bolsø Berdal med en smarthet som hadde passet bedre i et drama enn i en ungdomskomedie om 25-åringer, som «Jeg reiser alene» i hovedsak er. 

Fint tidsbilde 

Amina Eleonora Bergrem er sårbar og god som Charlotte Isabel, mens Rolf Kristian Larsen og de andre voksne burde fått mer å spille på. 
Tidskoloritten er fin, også på lydsporet og det oppstår komiske situasjoner, men dialogene burde vært strammet inn og jeg synes filmen kunne våget mer, vært litt smartere. 
Som 25-åring er Jarle Klepp i overkant puslete i alt han gjør, men det er kanskje bare nostalgisk ønsketenkning fra min side. 
",1
"Se opp for den store hvite hvalrossen!
Ta med bilen hvis dere skal til Oslo i helga, for taxiene kommer til å stå stille etter at hvalrossen John Travolta er sluppet løs på den muslimske befolkningen. 

Når Luc Besson produserer film, er det ingen som vandrer asbestbeint langs de brennbare temaene og antyder at de ekstreme antroposofene utgjør terrorist-trusselen mot Vesten. 
I «From Paris with love» slenger Travolta så mye tungt ukrutt mot muslimske parisere at han antakelig aldri bør sette seg bak spakene i flyet sitt mer. 

Jeg vet ikke om franskmenn vet hva politisk korrekthet er, men det er fare for at de tror det er en samleiestilling. 
Fransk action er noe for seg sjøl. 
Den utfolder seg i fri passe simple – de voldelig utfordra imperfektum-formene er enklere enn dynamittfiske, og resultatet omtrent likt. 

Jonathan Rhys Meyers spiller en småsleip amerikansk ambassade-sekretær i Paris, og fordi CIA har mannskapsmangel (agentene står antakelig utenfor Det hvite hus med plakater mot helse) blir han deputisert som assistenten til Wax. 

Wax spilles av John Travolta med omtrent samme subtilitet som hvis Mike Tyson var Einstein i en pikespeider-oppsetning av «Aldri mer Hiroshima». 
Han er uansvarlig skallete, nakken er som et hovent lårbrudds-bein og han beveger den Hummer-liknende kroppen rundt i Rue de Tourette med samme virkning som når parisere luke-parkerer. 
Det er en demonstrasjon av absolutte folkefristelser som vi sjelden får være med på, for i denne filmen får verken sannsynligheten eller den gode smak lov til å moderere ytringsgleden. 
Og når Travolta til og med tar en «Pulp fiction»-referanse med Royal wizz cheeze, da er den usjenerte lykken fullkommen. 

Rhys Meyers har fin fransk forlovede og en John Waters-bart som kler rollen som amerikaner i Paris. 
Travolta brauter seg inn i EU på terroristjakt. 
Det gjør han med Blodskvettistan-dialekt og deilige overdrivelser som blant annet omfatter innendørs snøbyge i kinesisk restaurant og gesims-hopping som ellers bare finnes i Ninja Turtle-spillet på Xbox. 

Jeg elsker sånt som dette. 
Derfor får ikke gutter fra pene familier lov til å gå på kino med meg. 
",1
"Løp, tenåring, løp!
Science Fiction/Action 

Originaltittel: 
The Maze Runner 

Regi: Wes Ball 

Skuespillere: 
Thomas Brodie-Sangster, Dylan O'Brien, Kaya Scodelario, Will Poulter, Ki Hong Lee, Aml Ameen, Blake Cooper 

Manus: Noah Oppenheim, Grant Pierce Myers og T.S. Nowlin. 
Basert på bokserien av James Dashner 

USA 2014 

Aldersgrense: 11 år. 
Frarådes barn under 11 år 

Egnethet: 
Ungdom 

Thomas (Dylan O'Brien fra MTV-serien «Teen Wolf») kommer til seg selv på et grøntområde omgitt av en enorm betongmur. 
Der inne bor allerede noen titalls andre tenåringsgutter. 
Ingen av dem vet hvor de er, hvorfor de er der eller hvem som har plassert dem der. 
Alt de vet, er at å begi seg ut i labyrinten som ligger bak muren, betyr den sikre død. 

«The Maze Runner: 
I dødens labyrint» er kort sagt nok et tilskudd til sjangeren som gjerne blir kalt Young Adult. 
Akkurat som «The Hunger Games», handler denne om fotogene tenåringer kastet ut i ekstreme situasjoner bare kløkt og handlekraft kan få dem ut av. 
Og akkurat som «The Hunger Games» er «The Maze Runner» nesten merkelig prippen. 
Utgangspunktet er kanskje dystert, men det flyter lite blod, knapt noen banner og humor later ikke disse staute ungdommene til å være utstyrt med. 
Og sex, vel, noe sånt eksisterer rett og slett ikke. 

Filmen skal ha for at den legger mer vekt på løsningen av mysteriet enn på action og spesialeffekter. 
Dessverre lever ikke avsløringene i siste akt helt opp til hva vi blir lovet. 
Faktisk blir det meste bare hengende i løse luften. 
Vi får håpe at svarene kommer i neste film. 
Eller i hvert fall i den etter der. 
",1
"Marihuana og dommedag
Hvis ikke du elsker Seth Rogen, styr unna. 
For hele dette spetakkelet er skrevet og laget av Seth Rogen (""Knocked Up"") og kompisen hans, og de var antageligvis høye som skorsteinspiper mens skrev den. 

I ""This Is The End"" spiller en rekke Hollywood-kjendiser mer eller mindre overdrevne versjoner av seg selv. 
James Franco inviterer til fest, men like etter at festen er i full gang rammes verden av en stor apokalypse. 
En bibelsk sådan, med demoner og det hele. 

Den ene kjendisen etter den andre mister livet på grusomt vis, mens noen ytterst få av dem barrikaderer seg i huset til Franco hvor de bruker narkotika og krangler om matrasjoner. 

Hvis ikke du skjønte det i starten av anmeldelsen; jeg liker IKKE Seth Rogen. 
Men setter jeg til side irritasjonen jeg føler hver gang han entrer skjermen, er det en underholdende film innimellom. 
Den overrasker, har morsom dialog selv om den er infantil, og James Franco er som vanlig fabelaktig. 

For den yngre generasjonen, over 15 år (for filmen forherliger dop, hoder kuttes av og dialogen er full av griseprat), vil filmen garantert treffe blink. 
Og den var en stor hit blant både publikum og kritikere i Nord-Amerika. 
For min del, var det skivebom. 
",0
"Vakker estetikk, svakere innhold
Mye er estetisk fullendt i dette dramaet om en løgn som får skjebnesvangre følger for flere mennesker. 
Likevel rører filmen meg altfor lite. 

Ser man på temaet, ligger det an til en sterk saumfaring av et menneskes evne til moralsk oppgjør og bot. 
Jeg må skrive kryptisk og abstrahert for ikke å røpe detaljer: 
Du kan gjøre en tabbe i ung alder, du kan lyve fatalt om et annet menneske. 
Så bruker du resten av livet på å hanskes med din samvittighet og forsøke å gjøre opp for det som skjedde. 

Jo, det burde rive i sjelen. 
Men gjør det det? 

Mest vellykket er 1935-delen som skildrer tenåringen Briony Tallis og hennes eldre søster Cecilia som lever tilsynelatende sorgløst i et britisk overklassehjem. 
Saoirse Ronan leverer en betagende tolkning av en 13-åring med livlig fantasi og en gryende seksuell oppvåkning. 
Her har regissør Joe Wright lykkes godt i sin personinstruksjon. 

Keira Knightley (Pirates of the Caribbean) er skjønn og sexy i rollen som storesøster Cee, men aldeles iskald. 
Visst kan forelskede mennesker reagere kjølig idet de nervøst forsøker å nærme seg hverandre. 
Men skal vi tro på livslang kjærlighet mellom Cee og Robbie Turner (James McAvoy), må det finnes noe varme, ikke bare estetikk og herregårdsromantikk. 

Virkelig stilig er derimot regissørens originale fortellergrep. 
Han viser sentrale scener to ganger, men fra ulik synsvinkel. 
Du tror du skjønte hva som skjedde i første versjon, men får ny informasjon i neste tagning. 
Lekkert! 

I partiene fra annen verdenskrig finnes dessuten en svært lang tagning fra evakueringen av allierte tropper ved Dunkirk i 1940. 
Meget godt håndverk og fine biroller. 

Romola Garai og Vanessa Redgrave gir hver sin tolkning av Briony Tallis senere i livet. 
Spillet mellom fiksjon og virkelighet som introduseres i disse delene av fortellingen, er i og for seg overraskende. 
Likevel klarer regissøren og skuespillerne aldri å skape et så kraftfullt livsoppgjør at det slår ned i en. 
Dermed framstår slutten mer som et fiktivt postulat enn en reell bønn om tilgivelse. 
",1
"Persbrandt mot røkla
Hamilton er på alle måter sterkere enn fienden i «Hamilton - I nasjonens tjeneste». 

FILM: 
Petter Stordalen kan klappe seg selv på ryggen for et stykke vellykket produktplassering. 
Det er på hans Clarion Hotel i Stockholm den siste, store konfrontasjonen i «Hamilton - I nasjonens tjeneste», den mellom etterretningsoffiseren Carl Hamilton (Mikael Persbrandt) og hans nemesis (Jason Flemyng). 
Frem til da har vi sett Hamilton samle opp flybonuspoeng og uskadeliggjøre slemminger i grensetraktene mellom Usbekistan og Afghanistan og i Somalia før kulmineringen i et kjølig velstående Sverige. 
Det er ingenting å si på trykket og tempoet i «Hamilton - I nasjonens tjeneste». 
Regissør Katrine Windfeld ferdes mellom kontinenter med et verdensvant skuldertrekk og gjør ikke noe stort nummer av de eksotiske omgivelsene, hun går rett på politikken og mannjevningene. 
Det er riktig valgt. 

Kvaler 
Det handler om svenske våpen på avveie og et privat amerikansk militærselskap som lager kvalm på Afrikas østkyst. 
En sidehistorie handler om Hamiltons begynnende tretthet av det turbulente agentlivet og gryende ønske om å slå seg til ro sammen med Maria (Fanny Risberg). 
Men så skjer katastrofen, og Hamilton skal få kjenne på visse kvaler over å stå utenfor systemet som finner og straffer vanlige dødelige. 
Kjærlighetshistorien er dempet og holdes fornuftig nok i bakgrunnen, det er alltid klokt å la det emosjonelle bli en understrøm som siver inn i handlingen snarere enn å dvele for mye ved det i en rendyrket actionfilm. 
Og de slørete bildene av Maria og Hamilton i regndråpemarmorerte vinduer er vakre. 

Hamrende puls 

Windfeld er glad i det håndholdte kameraet sitt. 
Og med god grunn: 
Under militærraidene og fluktscenene blir kameraet som agentenes skiftende blikk i måten det dveler kort, men talende ved detaljer som er verd å merke seg. 
Det skaper også en stemning av uro, av hamrende puls. 
Actionscenene lever opp til den barske, nøkterne tilnærmingen som preger filmen, skjønt de kanskje ikke utmerker seg heller. 
Det gjør i alle fall ikke manuset, som staver ut alt du lett ville forstått av deg selv, og den hysteriske machoposeringen til leiesoldater og likesinnede. 
Jason Flemyng og kumpanene er så bredbente at de nærmest lever i en konstant spagat, de skuler og snerrer og roper ting som «Abdullah, or whatever your fucking name is» til tilfeldig forbipasserende lokalbefolkning. 
Kontrasten er slående til Mikael Persbrandt, som er en påminnelse om hvorfor karakterskuespillere er gode valg i actionroller: 
Han har noe ømt og tvilrådig over seg, samtidig som det ikke levnes tvil om at han er i stand til å sette hvem som helst ut av spill om det trengs. 
Og det gjør det jo stadig. 

Det er fienden som holder «Hamilton - I nasjonens tjeneste» på en sterk firer. 
Kanskje Carl bør gi dem en ekstra kilevink for dét. 
",1
"Forutsigbar fransk
Velspilt ukebladsnovelle. 
",0
"Hansågrete-Eventyr
I denne spillbaserte grøsseren forsvinner den lille Grete-ungen i heksas hus, og mamma setter etter for å finne henne. 

Radha Mitchell («Pitch black») er i besittelse av værenhetens lettnad, og øynene dine vil bokstavelig talt på død og liv følge henne. 
Det gjør underverker med en litt rar historie fra spøkelsesbyen Silent Hill, for manusforfatterne har egentlig forvilla seg inn i noe som likner stephenkongens gammeldagse religionshets, med sære sekter som strever nattevætersk med blod og forbannelser. 

For tilhengere av vilter visualitet er filmen et funn: 
Skrikere som brenner opp innenfra, kaiserkledde supermonstre, menneskeposer, buk-krypere og piggtrådhengte toalettofre befolker gruvebyens minihelvete, og de er velstelte, små designgaver. 

Deborah Unger Kara ser ut som en litt aldret sexolog fra «Peer Gynt», og Kim Coates i glatt politiuniform må antakelig være den litt for hardhendte pasienten hennes. 
Det drysser fra himmelen, og lyset er allerede brent to ganger i ovnen før vi får se det. 

Jo. 
Velkommen til Den Tause Åsen. 
",1
"Svensk regissør berger Varg Veum
Dette var smart – å importere den dyktige Wallander-regissøren Stephan Apelgren fra Sverige. 
Det løfter den åttende Varg Veum-filmen opp på et nivå som manglet helt i forrige film, «Skriften på veggen». 

Da ble krimløsningen presentert i en karusell av dårlig motiverte hendelser, noe som gjorde det hele temmelig ubegripelig. 

Apelgren tilfører ny energi, først ved en heftig og godt spilt partyscene ved bassengkanten i en Bergens-villa, så ved diverse dramatiske scener hvori inngår mystiske biler som spaner og forfølger, samt et par unaturlige dødsfall og drap. 

Sin vane tro blander Veum privatliv og etterforskning. 
Men i forrige film gikk kjeftingen fra politiførstebetjent Hamre på tomgang. 
Denne gang funker den bra. 
Trond Espen Seim og Bjørn Floberg har funnet tonen igjen, dialogene sitter godt og tilfører en dæsj svart humor. 
Det gir en fin kontrast til den ellers så dystre jakten på halliker, heroinsmuglere og annet kjeltringpakk. 

I forrige film debuterte Lene Nystrøm som Veums kjæreste, Karin, men fikk lite å spille på. 
Nå viser hun seg mer fram, ikke bare i en avkledd sengescene med Varg, men også som en kvinne med store problemer i familien. 

Skuespilleriet til Aqua-Lene er likevel noe stivt. 
Hvorfor bruker man ikke en velutdannet skuespiller i stedet for en kjendisartist? 

Espen Hana har rollen som hotelleier Berner, og det lille man får se til ham, er greit nok. 
Dessverre blir skikkelsen for mye av en pappfigur til at han blir interessant som potensiell skurk. 

En helt annen nærhet får man til svenske Alexander Karim i rollen som svart student i Bergen. 
Han balanserer nyansene utmerket og spiller svært godt. 

Til sjangeren krim kreves en gåte som drives mot sin avsløring. 
I de dårligste episodene ramler troverdigheten raskt i grøfta, men i de beste kan vi nikke, ja, slik var motivet for at udåden ble utført av den og den forbryteren. 

«Varg Veum – Svarte får» nærmer seg de beste på skalaen. 
Men av redsel for å røpe sluttpoenget har manusforfatter Trygve Allister Diesen gjort storyen akkurat så innfløkt at de løse trådene fortsatt dingler idet rulleteksten kommer. 
Så må man gruble på om de faller på plass i helheten. 

Jeg kom til at de nok gjør det. 
",1
"Gammel dansk søtsuppe
Ikke bruk tid og penger på dette førjulssølet 

BARNEFILM: 
Hvorfor må det lages slike søtsuppefilmer for barn? 
De fortjener så langt mye bedre saker, også før jul. 

I denne danske barnefilmen lesses det på så mye ribbefett, snø, bjeller, lunhet, feelgood og riktighet at vi virkelig setter førjula i halsen veldig lenge før Sølvguttene synger klokka 17.00 

Klamt 

Denne filmen er dessverre ikke verdt å bruke tid og penger på. 
Den er breddfull av klisjeer, det er klamt og tamt og nesten helt uspennende. 

Men, det er et viktig tema som belyses. 
Det skal vi ikke pakke inn i et sølvpapir for å legges under det glemte treet. 
Filmens hovedperson er vesle Lucia. 
Hun mener det er dønn er urettferdig at bare guttene får muligheten til å bli julenisse. 

Rip off 

12 år gamle Lucia er bosatt sammen med nissefar - og mor på Grønland. 

Lucia er elev ved International Santa Claus School, en aldri så liten Galvort-rip off her. 
Lucia er ei kvikk og morsom jente, som ikke akkurat liker å bedrive strikking og andre sysler som andre jenter må gjøre ved nisseskolen. 

Hun vil bli julenisse, men det får hun virkelig ikke lov til. 
Det er det bare gutta som skal. 
Hennes nissefar, Julius, mener selvsagt som lærerne ved skolen, at hun må følge tradisjonene og bli en god nissekone, akkurat som sin mor, Claudia. 

Mystisk sykdom 

Ved den tilfeldighet i et lotteri får Lucia muligheten til å få sitt største ønske oppfylt, få øve sammen med gutta på Julenisseskolen. 
Men, hun må virkelig bevise at hun kan bli en like god nisse som gutta ved oppfylle den vesle drengen Alberts største juleønske: 
At hans far skal bli frisk fra en mystisk sykdom han pådro seg på jakt etter en gullskatt der det var skumle saker som ventet. 

Litt spenning altså i kampen mot den onde Krampus, men i det store og hele: 
Tafatte greier fra våre danske venner. 
",0
"In Time
Tid er penger for Justin Timberlake! 

In Time er lagt til en virkelighet der ingen kropper eldes etter at man fyller 25 år. 
Til gjengjeld starter en klokke innebygd i armen, som teller ned ett år. 

Da dør man, om man ikke får fylt på mer tid på kontoen. 
I denne verden er nemlig tid bokstavelig talt penger. 

Dette er et besnærende utgangspunkt for en interessant sci-fi-thriller, som ikke er langt unna til å ta steget opp i den virkelige eliteserien for science fiction. 

Tid er penger 

Landet er delt opp i tidssoner. 
De med mye tid bor i de fine sonene, de med lite bor i de dårlige. 

Will Salas (Justin Timberlake) bor i en av de sistnevnte, der innbyggerne må kjempe daglig for å skaffe mer tid. 
Men en desillusjonert og livslei tidsmillionær gir ham et århundre av tid. 

Når noen som står Will nær går tom, sverger han hevn, og bruker sin nye rikdom til å ta seg til den eksklusive tidssonen New Greenwich for å ta rotta på systemet. 

Klare paralleller til virkeligheten 

Det er lett å se likheten mellom tidsjaget i denne historien og kapitalismens utfordringer. 
Akkurat som alle jakter penger i den virkelige verden, jakter alle tid i filmen. 

Og de som har mye av denne valutaen har den samme livsførselen, oppførselen og fasadejaget som vi kjenner fra virkelighetens rikfolk. 

Selvsagt er følgene av å gå tom for tid noe mer brutale enn om man går tom for penger, men vi ser likevel klare paralleller. 

For kald og kalkulert 

Justin Timberlake spiller brukbart i hovedrollen, og får etter hvert selskap av Amanda Seyfried, som spiller rikmannsdatteren Sylvia, som blir vekket fra sitt beskyttede dvaleliv. 

Seyfried er en smule feil for rollen, blant annet med en enorm parykk som jeg forventet skulle bli revet av for å understreke figurens fornyelse, eller noe sånt, men det skjedde aldri. 
Hun fremstår for kald og kalkulert til at jeg riktig tror på henne. 

Timberlake får større muligheter til å gjøre en god figur, blant annet med en klokkeklar motivasjon for sine handlinger. 

Gamliser i unge kropper 

Vi får også møte Vincent Kartheiser (Mad Men) som Sylvias rike far, Philippe Weis, og Cillian Murphy (Scarecrow i Batman-filmene) som tidspurken Raymond Leon. 

Begge disse har vært 25 i mange, mange år, og det er interessant å se hvordan filmens gamle 25-åringer skiller seg fra de unge. 

Jeg liker at de har en måte å snakke på og te seg på som virkelig gjør dem til gamliser i unge kropper. 

Ingen enkle løsninger 

Regissør Andrew Niccol (Gattaca, Lord Of War) har skapt en interessant verden som er fremmed fra vår egen, men som det likevel er enkelt å relatere seg til. 

Alle forstår systemet, hvordan det kunne skapes, hvordan det fungerer og hva som er galt med det. 
Filmen har heller ingen enkle løsninger til hvordan det skal kunne forandres på. 

Jeg liker denne historien. 
Filmen lesser kanskje på med et par unødvendige spenningsmomenter og noen actionsekvenser som opphever et par naturlover, men ellers er dette en solid science fiction-thriller 
",1
"Best som drøm
Regi: 
Robert Rodriquez. 
Med: 
David Arquette, Cayden Boyd, Taylor Dooley, Kristin Davis. 
Am. eventyr/action. 
7 år. 

For mye av alt i fantasi-actionfilm for barn, signert Robert Rodriguez og hans sønn (7). 

Robert Rodriguez somler sjelden i modusen «på stedet hvil». 
Tytende av skaperglede kaster han seg ut på stadig nye filmdyp i utforskning av nye genrer og former. 
Det får bære eller briste. 

Og det brister. 

«Shark Boy og Lava Girl» er en barnefilm, ifølge ham selv et fantasiprodukt drømt frem av Rodriguez' egen, syvårige sønn. 
«Skal det være så skal det være,» synes Rodriguez å tenke. 
Lager man filmeventyr for barn skal de sannelig få maksimalt. 
Det blir det et spinnvilt helteeventyr ut av. 
Om tre små superhelter på fantasiferd til det ytre rom. 
Der de sammen skal beseire den onde kraft som dreper små barns store drømmer. 
Til overmål presentert i 3D-teknikk, altså tre dimensjoner, som frigjør romskip, meteoritter, landskaper og såpebobler fra lerretet og sper betraktelig på hendelsenes eventyrlige dimensjoner. 

Men det har sin pris. 
Å se film med briller av papp med strikk har aldri vært, og vil neppe bli, noen stor suksess i lengden. 
Her er eventyret dessuten retningsløst, overlesset, ufokusert og dårlig spilt - og uten den tilknytning til de eldgamle myter og legender som ikke tilfeldig preger også vår tids beste eventyr for bok og lerret. 
Riktignok bør ingen drepe små barns store drømmer. 
Ikke for noen ting i verden. 
Men det kan være smart å la en syvårings drøm modnes som drøm ennå en stakket stund, før den omsettes til millionprosjekt for resten av verden. 

ELLEN MARGRETHE SAND 
",0
"Schumachers nazidemoner
I Blodkløfta til den svært ujevne regissøren Joel Schumacher vandrer det seriøse nazi-demoner, ikke sånne bunkers-bleike daudinger som i «Død snø». 

Ute på det mismodige bondelandet i Vest Virginia har en uheldig gardbrukerfamilie gravd opp runesteiner fra den gang Leifr Eiriksson kom til Vinland og etterlot seg vikinge-magi på steintavler. 
Derfor kommer en nifs eksiltysker med gåbortdress og gammeldags pomadehår på besøk, og så bryter Hölle bokstavelig talt løs hos jordens bundne treller og de som Hulken knuget har. 

I nåtid: 
Den unge sykepleieren går ut for å lete etter sin forsvunne bror, og han finner altså en slags motorsagmassakrefarm, der Beowulf eller en av hans nærmeste slektninger kommer opp av potetkjelleren på jakt etter Hitlers tredje øye. 
Das dritte Reich, die dritte Auge. 
Han feller hester med ustelte demonklør og meisler seg et øye i pannen, til sykepleierens forferdelse. 
Den evigunge djevlejenta er på deres side, lyset flakker som gjenskinnet av Anakin Skywalkers tur i lavaen eller som pietisters visjoner om helvete neste uke, rett før en bråkete rockefestival. 

Egentlig vil dere ikke se dette. 
Hitler hadde rett. 
Det fantes et tredje øye. 
Men ingen ble snille av det. 
",1
"Hvalmirakel i isødet
En hvaltragedie er i ferd med å skje: tre hvaler sitter fast i isen. 
Da kommer alle de snille menneskene. 
Rørende og vellaget. 

Romantisk drama. 
USA 2012. 
Regi: 
Ken Kwapis. 
Med: 
Kristen Bell, Drew Barrymore, John Krakinski, Dermot Mulroney, Ted Danson, Vinessa Shaw m. fl. Lengde: 
1 time 47 min. 
Tillatt for alle. 

Hvaler er egentlig ikke søte. 
Så de er ikke like enkle å menneskeliggjøre som pandaer og hundehvalper. 
Likevel er det laget mye sentimentalt og rørende om hvaler i Hollywood. 
Men «Big Miracle» er ikke en ny «Free Willy». 
Med utgangspunkt i en utrolig, virkelig hendelse fra 1988 forklarer den heller mekanismene som får hjertene våre til å blø sånn for forsvarsløse dyr. 
Det er en vindunderlig, vakker historie om engasjement og empati. 
Og om medienes makt. 

Tre gråhvaler, som vanligvis drar sørover når den harde vinteren kommer til Nord-Alaska, er fanget i isen. 
En liten råk er fortsatt åpen, så de kan komme opp og puste. 
Men snart vil også den fryse til. 
Da dør hvalfamilien. 
Hva kan gjøres for å hjelpe hvalene ut i åpent hav? 

Nyhetsreporteren Adam Carlson (John Krakinski) på et lite distriktskontor oppdager tragedien, og forteller om den først. 
Snøballen ruller raskt. 
Miljøvernaktivister, mediefolk, Nasjonalgarden, oppfinnere, kremmere og politikere strømmer til åstedet. 
Mange vil vinne PR-krigen eller tjene noen ekstra slanter på at hvalene er «in». 
Hele verden følger fjetret med på det intense kappløpet – time for time. 
Så blir redningsaksjonen til storpolitikk på internasjonalt nivå. 

«Big miracle» er basert på boken «Freeing the whales» av Tom Rose, som dokumenterte den oppsiktsvekkende historien som fant sted på tampen av den kalde krigen. 
Selv om både tittelen og virkeligheten har gitt utfallet, er det nesten uutholdelig spennende og følelsesmessig intenst å følge kampen for å redde hvalene. 

Så kan man argumentere for at istedenfor å hollywoodisere det dramatiske hendelselsforløpet med humor, romantikk og hvalempati, kunne man laget en vel så slående dokumentarfilm. 
Det er nok sant. 
Men hvordan en historie fortelles betyr mye for hvem og hvor mange som får den med seg. 
Og det er nettopp den følelsesmessige og empatiske siden av filmen, som aldri tipper over, som gjør den til en feelgoodbombe av dimensjoner for hele familien. 
Som gir oss tilbake troen på at godhet og omsorg trumfer kynisme. 
Så får vi heller tåle at regissøren trodde at vi også trengte en litt klønete og helt unødvendig kjærlighetshistorie for å bli bergtatt av denne fantastiske historien. 
",1
"Svak slekts-krønike
Regi: Håkan Bjerking. 
Genre: 
Drama. 
Svensk. 

STJERNER: 
Per Graffman, Mikael Persbrandt, Alexandra Rapaport, Ane Dahl Torp 

HANDLER OM: 
Portrettfotografen Magnus (Graffman) er besatt av sin familiefortid, men så lite opptatt av nåtiden at han kjører fra sin egen datter på bensinstasjonen. 
Til slutt blir det nok til at hans hustru (Ane Dahl Torp) pakker koffertene. 
Magnus fortsetter ufortrødent granskingen i slektsrøttene, i håp om å få slått seg til ro med de vonde barndomsminnene. 

DOM: 
Håkan Bjerking har visstnok gjort sagnomsuste oppsettinger på den svenske scenedramatikkens høyborg, Dramaten i Stockholm. 
Denne, hans filmdebut, skal delvis være basert på egne opplevelser fra oppveksten. 
Man kvier seg for å kalle et menneskes livshistorie «banal», spesielt når den har vært så vond som «Inga tårar» tyder på. 
Men banal, det er denne filmen. 

En stor og sterk, slem og full far (Persbrandt, alltid med en viss karisma som «bad boy»), en mor frosset fast i livet, en bortadoptert søster, et uelsket barn {lcub}dash{rcub} jepp, dette er skillingsvise på film, men det gjør aldri vondt, slik den slags skal. 

Mot slutten har all sympati for hovedpersonen snudd seg til det man i Sverige ville kalt en «sällsynt irritation». 
Den britiske surpomppoeten Philip Larkins lille dikt begynte slik: 
«They fuck you up, your mom and dad/They don't mean to, but they do/They fill you up with all their faults/and add some ekstra, just for you». 
Sånn. 
Nå trenger du ikke se denne svake slektskrøniken. 

MORTEN STÅLE NILSEN 
",0
"De søte varhamsterne kommer!
«Cursed» er garantert den beste varulv-filmen siden Jack Nicholson kvesset klørne på Michelle Pfeiffers solide make-up. 

Man skulle riktignok ha trodd at Britt Synnøve-kopien Christina Ricci ville ha forvandla seg til hamster hvis hun først skulle bli lodnere på sitt gode skinn. 
Men med den globusaktige pannen og goth-øynene ser dama allerede halvveis ut som et litt fett utedyr, så det funker. 

Forventningen om små sinte dyr gjelder også moderne tids beste nerde. 
Jesse Eisenberg hadde en liten rolle i «The village», men det er dette han er skapt for: 
En litt bibliotek-lut og aggressivt-intelligent innegutt med golden retriever og smertefull selvinnsikt. 
Men han forvandles slett ikke til lemen eller surikat. 
Da den innadvendte er blitt alvorlig blodsmitta av en foreløpig anonym varulv og hiver susper rundt i gymsalens brytetrening som om de skulle være usortert fretextøy, svulmer hjertene våre under den pumpende påminnelsen om hvor vellykka en skikkelig nerde-hevn kan være på film. 

Og selvfølgelig: 
Historien kommer fra manusmaskinen til metafilm-geniet Kevin Williamson. 
Han som skrev «Skrik» og «Skrik 2» og «Skrik 3». 
Han som skrev «Fryktens sommer». 
Han som skrev «Dawson's Creek». 
Williamson er en slags cpr-spesialist. 
Han blåser liv i myter og klisjeer og utøver en form for hjertemassasje på zombier fra de udøde manus-ideenes massegrav. 
Gamle, teite ting får liv. 

I «Cursed» lever Ricci og broren Eisenberg i en mjukt overkommet resignasjonssorg etter at foreldrene døde. 
Hun er kjæreste med det stuerensa partydyret Jake (Joshua Jackson), broren blir mobba av sportsidiotene på skolen og skuler nett til yndlingsjenta Brooke (Kristina Anapau). 
De lever med andre ord forslitte, amerikanske filmliv. 
Men etter bilulykke langs Mulholland Drive, der varulv demonterer ett av ofrene, begynner en slags ekstrapubertet for det uskyldsreine søskenparet. 
Blodhunger. 
Sult etter roastbeef, som heter rødt kjøtt i California og er forbudtere enn kommunister. 
Luktesans. 
Seksuell utstråling og styrke. 
Egenskaper som folk kjøper deodoranter og roserøtter for å frambringe. 
Og ganske riktig: 
Historien om hvordan de triste og dølle oppnår intensivert tilstedeværelse funker like bra som en god slankereportasje i Hjemmet. 
Vi bryr oss. 

«Cursed» er blitt unormalt utskjelt i hjemlandet, og det er kanskje fordi den har en handling. 
Amerikanske filmer har egentlig slutta med det. 
Misnøyen kan også skyldes at grøsseren plasserer seg et sted midt mellom den innarbeida Williamson-ironismen og den genre-korrekte Motorsagmassakren-brutaliteten. 

Filmen er normalt spennende. 
Wes Craven har regissert den med en slags pappamild sans for gode detaljer, og grøssergrunnlaget tilhører altså familievold-segmentet, selv om den iltre Ricci henimot slutten utfører et halsbrekkende stykke hagearbeid. 
Årets søsken: 
Christina Ricci og Jesse Eisenberg etter møtet med varulven. 
",1
"Full rulle for de minste
De meget publikumsvennlige amerikanske animasjonsfilmene for barn er inne i en fin utvikling: 
Oppfølgerne blir bedre og bedre! 

Det gjaldt «Istid». 
Det gjelder nå «Madagaskar 3». 

I film nr. to forlot vi våre venner - Alex, Marty, Melman, Gloria, Kong Julien, Maurice, pingvinene og sjimpansene - på Afrikas savanner. 
Alle disse dyrene hører egentlig hjemme i New Yorks Zoo. 
Men på merkunderligste vis har de kommet seg avgårde på eventyr, ikke minst takket være de utrolige oppfinnsomme og dyktige pingvinene - samt egen kløkt. 

De lengter tilbake til New York, urbane som de er. 
Og hvordan komme dit? 
Vel: 
Via Europa, synes som en god idé; Monte Carlo - av en eller annen grunn - synes som den riktige inngangen. 

Kanskje fordi verdens viktigste sirkusfestival foregår akkurat der? 

Ikke vet vi, det blir ærlig talt ikke helt forklart. 
Men det er sirkus det kommer til å handle om. 
For når den grusomme kaptein/dyrefanger dukker opp, blir det nettopp et tog med sirkusdyr som blir inngangen til eventyret og flukten. 
Selv om zoo-dyr og sirkus-dyr ikke så lett ser på hverandre med velvillighet. 

Det blir en ellevill reise. 
Som strengt tatt fjerner seg enda mer fra «virkeligheten» enn vi er vant til. 
Men det er utrolig fargerikt og sprekt. 
Og produsenten har også skjønt hva denne type film går ut på: 
Masse morsom og fargerik slapstick til barna, et manus og en dialog som også holder de voksne i age. 
Joda: 
Også med tanke på sommerens elendige vær, blir dette et feiende flott kveldsalternativ for store og små. 

Filmen er anmeldt etter påsyn av kopi med originallyd med norske undertekster. 
Norsk lydlegging derfor ikke vurdert. 
",1
"Når Volga plutselig flyr
Dette er en russisk science fiction-film om en unggutt som får veteran-Volga av far sin og oppdager at den faktisk kan fly. 
Men det som forstyrrer mest, er at familielivet ser ut som en fjerde Knerten-film. 

Millenniets Moskva er en slags Anne-Cath. 
Vestly-katastrofe i den forstand at 50-tallet må være blitt så gjennomtrengende skadd av kjernefysisk stråling at det aldri ble borte. 
Mor og far spiller slitt backgammon på kjøkkenbordet. 
Jeg er sikker på at de ikke har taco på lørdagskvelden. 

Handlingen er sånn at bilen ble nanofisert av fortidas vitenskapsmenn i Sovjetunionen. 
Derfor kommer forskerunderets etterkommere i lange frakker og vil ha kjøretøyet tilbake. 
Ønsker de verdensherredømme? 
Vil de gi bilen gratis parkering utenfor rushtidene? 
Det vet vi ikke, men Langfrakkene er vittige anakronister som forsterker filmens identitet som barneunderholdning fra den gang unger gikk i tjukke ullsokker som det luktet dau sau og tåfis-spray av. 

Også denne filmen blir en slags «Kiss-Ass», for gutten i den flygende bilen farer gjennom Moscow nights og redder bebier fra brennende bygninger. 
Utover det er den nifst uinteressant. 
«Black lightning» har til og med den gamle vitsen om fylliken som slutter å drikke da han ser bilen fly. 
",0
"Giganten Nixon
Meget potent politisk medie-drama! 

HANDLER OM: 
Året er 1977. 
I England er David Frost en ung, ambisiøs «pop-stjerne» av en TV-reporter, med stor suksess, uforbederlig dametekke og de aller største playboynykker. 
I USA har Watergate-skandalen ført til President Richard Nixons fall. 
Men han har egentlig aldri innrømmet noe skyld. 

Frost får oppfylt - mot de fleste odds - aller TV-reporteres våte drøm: 
Et grundig intervju med ekspresidenten. 
Lite aner han at det er fordi han er ansett som en lett match... 
Filmen er for øvrig basert på et teaterstykke. 

DOM: 
En ytterst besnærende film, dette, særlig for dem med i alle fall et snev av interesse for politisk historie. 
Det blir nærgående portretter. 
Men det er figuren Richard Nixon - som veteranen Frank Langella fremstiller ham (Oscar-nominert!) - som stjeler showet, bokstavlig talt. 

Nixons har jo, utvilsomt, et meget frynsete ettermæle. 
Det interessante med denne filmen, er ikke at den på noen måter fremstiller Nixon som en uskyldighet eller et omstendighetsoffer; snarere tvert om. 
Men det vi får se, er en intellektuell gigant, fremført i frihet på sine helt egne premisser. 
Som er ytterst tvilsomme. 
Men, når alt kommer til alt: 
Behov for i alle fall en gang å være rederlig. 

Dessuten: 
Mens man i Oliver Stones presidentfilm,«W», overhode ikke forstår hvordan George W Bush i det hele tatt kunne bli president, går «Frost/Nixon» i dybden. 
«Frost/Nixon» har det «W» mangler! 

Dette er altså helt storartet - kanskje helst for et voksent publikum. 
",1
"Som du ser meg
Skarpe hverdagsobservasjoner trenger et poeng. 

Dag Johan Haugerud leker med filmformatet i sin første spillefilm. 
Han utviser en behersket fortellerstil som dyrker hverdagsstemninger. 

Historiene som fortelles, og menneskene i dem, er gjenkjennbare. 
De gestaltes godt av et knippe solide skuespillere. 

Men jeg savner et poeng ved det hele. 
Noe som forteller meg hvorfor jeg skal fortelles dette. 
Filmen henger i løse lufta når den avsluttes, noe som er villet, men det virker litt retningsløst. 

Hverdagskonflikter 

Dette er tre historier med utspring fra den samme blokka. 
En sykepleier kommer i konflikt med den nye hun er fadder for. 

En oversetter får et anstrengt forhold til sin nye forlegger. 
Og et arvetilbud blir et hett tema innad i en familie. 

Rammen for historien er forfatteren som leser inn sin egen lydbok. 

Dirigerer som en maestro 

Vi får bruddstykker fra disse menneskenes hverdager. 
De forskjellige historiene knyttes sammen. 
Visse scener repeteres fra ulike vinkler. 

Mellomscener er gjerne akkompagnert av kraftfull symfonisk musikk, som om Dag Johan Haugerud står bak kamera og dirigerer som en maestro. 

Han får filmen til å leve, den står aldri stille. 
Vi beveger oss mot noe. 
Jeg er bare ikke helt sikker på hva det er. 

Smart skrevet 

Jeg liker at filmen viser oss figurer vi ikke ser så ofte. 
Dette er helt vanlige mennesker med hverdagsutseende og hverdagsproblematikk. 

Den viser hvordan småtteri kan utløse vanskeligheter, uten at noen parter egentlig vil hverandre vondt. 

Dialogen er smart skrevet, situasjonene er troverdige og skuespillerne gjør gode roller, deriblant Laila Goody, Henriette Steenstrup, Ragnhild Hilt, Andrea Bræin Hovig, Anne Marit Jacobsen og Ane Dahl Torp. 

Gjør filmen severdig 

Alle som har etterlyst sterke kvinneroller kan altså endelig se en kvinnetung film. 

Jeg tror kanskje ikke Som du ser meg kan regne med å bli høstens mest sette film, til det er den litt for svevende og uklar. 
Vanskelig å få grep på. 

Men det er flere fornøyelige sekvenser her med noen skarpe hverdagsobservasjoner som gjør filmen severdig. 

(Filmen ble vist under filmfestivalen i Haugesund. 
Norgespremiere: 14. september. 
",1
"Den grønne sykkelen
Jakta på eit fridomssymbol. 

I ei gruppe med unge jenter i tradisjonelle saudiarabiske drakter er det éi jente som skil seg ut. 
I staden for saklege, ordentlege svarte skor ser me eit par svarte Converse-sko med lilla lisser. 

Den grønne sykkelen har fått mykje merksemd for å vere den første filmen heilt og haldent filma i Saudi-Arabia – med ein kvinneleg regissør i tillegg – frå eit land kjend for streng kontroll på befolkninga si. 
Og det er nettopp dette regissør Haifaa Al-Mansour tek opp – på ein eigentleg ganske konvensjonell måte. 

Converse-eigaren er Wadjda, ei 10 år gamal rappkjefta jente med forkjærleik for popmusikk, ein gryande kapitalist som sel heimelaga armband i lokale fotballfargar. 
Så oppdagar ho den grøne sykkelen. 

Sykkelen med stor S 

Sykkelen kjem farande på eit biltak til den lokale leikebutikken, og Wadjda er med eitt forelska. 
Då er det berre synd at jenter, av forbod ved moral-politiet – mutaween – ikkje får lov til å sykle. 
Ho spør mora, som på si side er mest oppteken av å forhindre mannen sin å få ei andre kone, men pengane strekk nok ikkje heilt til. 

Då førstepremia i ei Koranopplesningskonkurranse viser seg å vere vel stor nok til å dekkje kjøpet av ein sykkel, set ho alle klutar til for å vinne. 
og slik sett nytte det strenge religiøse systemet mot seg sjølv til å oppnå sitt fridomssymbol. 

Historia er enkel, og er tilgjengeleg framlagt. 
Diverre er den ikkje like sterk som mange andre historier frå liknande miljø. 
På mange måtar minner den meg om iranske Persepolis, ei anna historie om ei jente som med oppriktigheit står opp mot verda rundt seg – men det fell litt gjennom i ei sakkarinsøt gjennomføring. 

Ikkje forstå det som at Wadjda prøver å lage trøbbel. 
Ho er berre seg sjølv – flott portrettert av Waad Mohammed. 
Ho observerer verda rundt seg, og me får sjå glimt av ulike kvinneskjebner i eit samfunn der kvinner verken skal bli sett eller høyrd utomhus – men som innanfor husets fire veggar eigentleg verkar frykteleg attkjenneleg. 

– Ei kvinnes røyst er hennar nakenheit, seier historias «heks», rektoren Hussa – som tydeleg har eigne private kampar med religionen når ho ikkje er streng skulesjef. 

Mest viktig, framleis god 

På overflata er dette som kva som helst film der ein ungdom har lyst på noko, har ei mogelegheit til å vinne ein premie for å få det – den er veldig innanfor rammene, sikkert for å vere ekstra tilgjengeleg. 
Den kulturelle dimensjonen tilfører filmen ein del, men den klarer aldri å bryte utav formelen – spesielt i ei tid som gir oss sterke nyrealistiske filmar frå andre stader i verda, er den ikkje spektakulær i seg sjølv. 

Som politisk kraft har Den grønne sykkelen blant anna vore med på å avvikle forbodet mot kvinneleg sykling i Saudi-Arabia. 
Den er skapt under vanskelege forhold, midt i ei forandringstid. 
Det større biletet er godt måla. 
Som forteljing er det eit søtt – avslutningsvis litt for søtt – innblikk i eit land som sjeldan er portrettert på film. 

Den grønne sykkelen vil absolutt inneha ein viktig plass i filmhistoria – den er allereie nemnd i Oscar-racet – men det mest er fordi den er politisk sterk, ikkje fordi den er blant verdas beste filmar 
",1
"Skrekkelig godtepose
Norsk sommerskrekk med mye smågodt. 

HANDLER OM: 
Et ungt kjærestepar drar på harrytur i sin rommelige Mercedes varebil til Sverige for å smugle sprit til sin gode venns bryllup. 

«Smart» nok tar de en øde bakvei tilbake til gamlelandet. 
Enda lengre bakenfor og inn i granskauen går ferden, når de blir stoppet i en politikontroll og dirigert inn på en smal grusvei. 

Den fører ikke annetsteds hen enn til et ytterst dystert hus med mørke, mørke - og til dels djevelsk høyteknologiske hemmeligheter; det virker som noen ser på dem. 
Hele tiden... 

DOM: 
Dette er ekte skrekk, laget av ekte entusiaster - i utgangspunktet på skolissebudsjett. 
Det er også en ekte sjangerfilm, der klisjeene ligger som dype hjulspor i veien. 

Men: 
Regissør Eskeland bruker klisjeene som springbrett til mange ekstra små påhitt. 
Noen smått originale, enda flere er flotte og til dels meget velplasserte referanser til noen av spenningsfilmens store mestre. 
Som en Sam Raimi vet dessuten regissøren at i råskapens hengemyr, er parodiens lille latter god utlufting. 
Godt gjort! 

Sånn sett er «Snarveien» er liten skrekkens godtepose, med ikke så få og`biter. 
Blant dem: 
Virkningsfullt foto og ditto lyd. 

Blant skuespillerne står Marte Germaine Christensen frem. 
Et par av de andre minner mye om et par mer kjente norske skuespillere. 
Mens Mikkel Gaup som lettslaktet, oppdukkende smugler er en veiviser av en minirolle! 

Dette er filmen Trond Giske ville ha ut i en ellers filmtørr norsk sommer. 
Ministeren satte penger bak ønsket. 
Og alle dem med sans for nervesliterier en vakker sommerkveld, bør bruke muligheten! 
",1
"Line vil fikse kroppen.Men holder det å kle av den? 

Plasserer ikke skammen der den hører hjemme. 

Line Elvsåshagen (27) skammer seg. 
Over kroppen sin, som hun kvier seg for å vise fram i bikini på sommerstranda, men også over følelsene som gjør at hun tenker slik. 
For det er jo «helt nørd» å tenke sånn. 
I 

NRKs nye dokuserie «Line fikser kroppen» skal hun lære seg å fikse kroppen sin, som i lære seg å fikse at den er slik den er. 
Det er en fin tanke, og vil sikkert gå rett hjem hos mange av 17-åringene i målgruppa. 
Men er det nok? 

«Line fikser kroppen» er den tredje ungdomsdokumentaren fra NRK jeg anmelder i år, og de danner et litt urovekkende mønster. 
«Line…», «Jævla homo» og «Innafor» er ikke bare fortellerteknisk like, med selvutleverende programledere, kjendisgjester og mange av de samme kulissene. 
Løsningen deres er også er den samme. 
De vil fjerne skammen, men risikerer å omplassere den i stedet. 

Å eie kroppen 

Kroppshysteriet er et reelt problem, det viser flere undersøkelser som refereres til underveis: 
Halvparten av alle norske jenter synes de er for tjukke, ifølge WHO. 
Hvorfor det er slik, sier programmet lite om. 
Her handler det ikke om photoshopping og små klesstørrelser, nå skal vi jobbe med oss selv. 
«Jeg skal eie denne kroppen!» sier programlederen. 

For å eie den, må hun visst kle av den: 
Hun arrangerer trusedag på jobben, stiller til sexy photoshoot, og går på premierefest i bh og åpen jakke, selv om hun hater at de store puppene er så synlige. 
Stylisten forteller at hun også pleide å være misfornøyd. 
Det løste seg da hun skjønte at «det var ikke kroppen min som var feil, det var hodet mitt». 

Her er det jeg får lyst til å si: 
Kjære dere, det er ikke noe i veien med hodene deres heller. 
Hvorfor ta på dere ansvaret for et problem dere ikke har skylda for? 
Hvorfor kan dere ikke heller ta et oppgjør med mekanismene som får dere til å føle slik? 

Teite komplekser 

«Line fikser kroppen» er best når hun viser hvorfor vi bør være fornøyde. 
Når hun stiller kvinner i ulike fasonger opp ved siden av hverandre, og peker på pupper og lår i vidt forskjellige størrelser. 
Men innimellom kjefter hun på seg selv. 
Ethvert kompleks er «skikkelig teit». 
Det ligner tonen i «Jævla homo», der programleder Gisle Agledahl skammet seg over å synes at det var vanskelig å være åpent homofil. 

Begge programmene bruker smågærne eksperimenter i forsøk på å få ungdom til å bli mer glade i seg selv. 
Men ingen av dem går i dybden for å forklare hva som gjør dem misfornøyde, vise fram samfunnsstrukturene som ligger bak. 
Da plasserer de heller ikke skammen der den hører hjemme. 
",0
"Fjetrende fattigdom
En helt usedvanlig kraftfull, forferdelig, avslørende og dypt menneskelig film om en 15-årig jente i dagens England. 

Hun tilhører et samfunnslag og en (ikke-)kultur, nesten uten verdier. 
Hun er utstøtt, voldelig, i skrikende opposisjon. 
De drømmene hun måtte ha, skjuler hun trassig for alle aldre. 

Det er forøvrig ikke vanskelig å forstå: 
Hennes mor er hjemme det meste av tiden; kjederøykende og hele tiden på utkikk etter en ny fest og en ny kjæreste. 

En dag dukker tilsynelatende morens drømmekjæreste opp. 
Mia møter også ham med utskjelling. 
Men hun liker ham, også. 
Og han bringer tilsynelatende inn den type menneskelighet, som Mia kan trenge. 

For et sted inne i seg kjemper Mia mot det destruktive rundt seg og i seg selv. 
Men hun mangler ord og følelsesregister. 
Og utgangen på det meste blir akkurat så trist som man kan forestille seg. 

Katie Jarvis (18) i hovedrollen har selv en slik bakgrunn; hun ble bl.a. mor som 16-åring. 
Det sies at Andrea Arnold «oppdaget» henne på en jernbanestasjon i London, der hun var i ferd med å gjennomføre en oppsiktsvekkende utskjelling av en daværende kjæreste... 

Som skuespiller: 
Et kjempetalent, i hendene på en begavet regissør og dyktige med-skuespillere. 

Ut fra hva jeg har skrevet, skulle man kanskje tro «Fish Tank» er en deprimerende film. 
Det er den faktisk ikke - fordi dramaet er så fantastisk innlevd og mangesidig fremstilt. 
Det er uhyggelig kort vei både til små gleder og store tragedier. 
Kort sagt: 
Dette er samfunnsengasjert, meget god filmkunst. 

Sjeldent sterkt. 
Og sterkt anbefalt! 
",1
"Japansk magi, vestlige ansikter
For et par år siden fikk vi se den meget fantasirike, japanske animasjonsfilmen «Chihiro og heksene». 
Nå er det samme filmstudioet her med «Katteprinsen». 
Men den forrige fortellingen var bedre. 

Det skyldes at «Chihiro og heksene» hadde et enda større fabulerende overskudd. 
Vi ble overdynget av japanske inntrykk både i arkitektur og persongalleri. 
Det krydde av maskerte ånder, monstre, drager og andre merkelige skapninger, deriblant tre kroppsløse hoder som spratt rundt på teppene og betjente heksa. 

I «Katteprinsen» er aktørene begrenset til et par jenter, ulike katter i diverse klesdrakter og en ravn. 
Visst skjer det underlige ting, men ikke mer enn det bør for å fenge små tilskuere. 

Det starter tilsynelatende realistisk. 
Skolejenta Haru redder en katt fra å bli overkjørt. 
Fra da av skjer magiske ting. 
Neste natt våkner hun av en katteparade som passerer huset hennes. 
I opptoget troner den rufsete Kattekongen. 
Han tilbyr henne å bli gift med Katteprinsen som hun reddet fra trafikkdøden. 
To ting er underlige med en slik japansk filmopplevelse. 
Sett med norske kulturøyne finnes det knapt en gjenkjennelig handlingslogikk. 
Absolutt hva som helst kan skje. 
Hvem som er ond og god, og hvorfor de er det, blir temmelig uforsigbart. 
Dermed glipper muligheten til å identifisere seg med skikkelser som tar moralske valg. 

Så flott da å kikke inn i fremmed kultur som virker helt annerledes. 
Straks melder den andre snodigheten seg (som i «Chihiro og heksene»). 
De japanske animatørene tegner mennesker med ansikter og uttrykk som er så vestlige, så vestlige. 

Dermed oppviser regissør Hiroyuki Morita samme ambivalens som Hayao Miyazaki i forrige film. 
Vil de at vi skal oppleve et japansk kulturuttrykk, eller vil de ikke? 
",0
"Pretensiøs
DVD-anmeldelse 

Regi: 
James McTeigue Med: Rain, Naomie Harris. 
Vel, dette er mer vellaget enn Ninja-filmene på VHS vi måtte ta til takke med på 1980-tallet, gitt, Komplett med juksete post-«Kill Bill»-klipping. 
Men den pretensiøse orientalismen er på de fleste vis den samme: 
Er kampsportfilmer nødt til å være så pretensiøse som denne? 
«Historien» er, som i ninjafilmer generelt, løvtynn. 
Blodsutgytelsen i kampsekvensene desto tykkere. 
Det er til å holde ut. 
MORTEN STÅLE NILSEN 
",0
"Vi tror Wesenlund ville ledd litt av og med Atle Antonsen
Risikosport å hente fram igjen og la seg inspirere av denne norske kultfilmen fra 1972, men vi ler da ganske så godt. 
Gjesper bare litt her og der. 

FILM: 
​For nesten nøyaktig 46 år siden, den 15. februar 1972, anmeldte denne avisa Pål Bang-Hansens filmparodi på Norge, «Norske byggeklosser». 

Her spilte Rolv Wesenlund åtte roller der noen av replikkene faktisk – for de over en viss alder selvsagt – er tidvis inne i språket som «Mazda! 
Toyota!», og vi ler fortsatt av elektriker Steen. 
Du vet han som kjører rally. 
Regissør Bang Hansen var en underfundig samfunnsrefser. 
Rollen som rallyelektriker 
Steen var et pek mot daværende samferdselsminister Reiulf Steens lovforbud mot rallykjøring fordi det hadde vært en flere forferdelige ulykker. 
Rallyforbudet i Petter Solberg-nasjonen varte fra 1972 til 1987. 

Forresten, alle navnene på hovedpersonene i «Norske byggeklosser» (1972) er fra den første regjeringen til Arbeiderpartiets Trygve Bratteli, og fortvil ikke, vi skal kanskje komme fram til et eller annet poeng her, men lenge før dette må det nevnes at anmeldelsen i Dagbladet for 46 år siden – da landet hadde én fjernsynskanal med de første prøvesendinger i farger og 53,4 prosent sa 
Nei til EF – var skrevet av selveste Arne Hestenes. 
Mentor og nestor innenfor faget bokstaver. 
Godeste og elegante 
Arne var delvis fornøyd og da særlig med de åtte rollene til Wesenlund: 
Wesenlund er et oppkomme av forunderlig foranderlighet. 

Vi skal ikke forsøke å nærme oss det hesteneske, men svømmer desperat i hans kjølvann ved å si nesten det samme om dagens «Rolv», hainn Atle, fra den nye «Norske Byggeklosser». 
Antonsen, som Wesenlund, tar grådig for seg av det episodiske og lattervekkende koldtbordet, men Atle eier ikke magemål og bekler hele 11 roller. 
Han kunne ha kutte ut minst tre. 

Men ikke Birk Tybring, arkitekten fra en eller annen nordnorsk engleskole, elsker av sterk indisk mat, en ekte føler, gled dere til å møte Birk Tybring, den sleipeste i elbil med et motto så vidt vi kan huske som går slik: 
«Leve er å bygge, bygge er å leve». 

Han som sover over i husene han redesigner, dette for å være i vater med omgivelsen, kjenne husets sjel. 
Jøss og jøss. 

Makeløst jævlig, men vi ødelegger ingenting ved å si at Birk gir oss akutt angst mot røkelse, åndenes hus og mindfulness. 
Dog, før vi går videre, må det sies at det er en kalkulert risikosport å «lage en ny film inspirert av en norsk kultfilm». 
Nå skal det legges til at ikke så veldig mange var så veldig glade i «Norske Byggeklosser» den gangen den ble sluppet til spisepliktgenerasjonen, selv om flere i dag hevder det motsatte og at de så filmen der og da. 
Vi for vår del kan svakt erindre at det var kanskje 10 i salen da den gikk på vår lokale kino, men dette var riktignok seks flere enn som så «Riddere av det runde bord» (Monty Python). 

«Norske Byggeklosser» anno 2018 er kort, og langt, fortalt en film som har «Norske Byggeklosser» fra 72 som, ja, la oss si grunnmur da De. 
I førsteutgaven fulgte vi boligdrømmen til Olav Femte (Bjørn Sand) og Ingrid Femte (Thea Stabell) der tråden i den ganske så beske komedien er det håpløse og seindrektige og gærne og slitsomme byråkratiet og «svindel og ågeriet» (som Hestenes skriver). 
Wesenlund var sjefen den gang. 
Han improviserte og herjet som bare han kunne på den tida. 
Nå er det Antonsen som forsøker å gjøre sitt aller beste og han tryner ikke. 
Han gjør ikke det. 
Han er ganske god faktisk. 

Og, nå er paret Femte borte vekk. 
Inn med Merete og Jens (Ine Jansen og Anders Baasmo Christiansen). 
De er i 30-åra og skal og må, og forsøker desperat, å få en unge. 
Bosatt i første etasje i Oslo, hjemme hos Oddveig (Anne Marit Jacobsen). 
Jacobsen, hun eier oss de gangene hun er med. 
Anne Marit tar fram sin indre gladpyroman, og Jacobsen har også noen dustete manuslinjer som hun spytter ut som bare hun kan, skakk, morsom og skremmende med stemmen og med få ansiktsuttrykk. 
På tide vi fikk se henne igjen i en norsk spillefilm (det heter vel det fortsatt?). 
Takk, og vi tenker plutselig på Katy Bates i «Misery», spesielt Oddveigs tirade på engelsk mot dem som skal pusse opp gir lattertårer. 
En av de nye byggeklossenes absolutte høydepunkter. 

Ine Jansen og Baasmo Christiansen kler også hverandre godt som par, men i motsetning til originalen er ikke denne filmen – manus av Antonsen og Arild Fröhlich sistnevnte har også regien – like mye en litt harm harselas og slem parodi over det Norge vi befinner oss i nå. 
Jo da, det er en slags omreisende håndverkerfamilie fra Litauen med den skjeggete sjefen Mischa, det er en hyggelig, men noe slepphendte bankmannen, det er penger under bordet og det er en nabo fra selveste helvete på jord, lagt til Jessheim, noe som vi også i ånden fra filmen kommer tilbake til. 
Jansen og Baasmo skaper en, beklager uttrykket, en tilsiktet og kanskje noe for fløteaktig feelgoodstemningen, men i et salig og irriterende kaos. 

Og, bevares, de har begge temperament og er oppsatt med noen enlinjere som er drepende nok. 
Samtidig er det er lett å kjenne seg igjen i oppussingens nådeløse landskap av regler, penger, materialer, påbud, uvitenhet, klønethet og en eim av sosial dumping (kunne pest på mer her). 
Ja, vi savner en sterkere satirisk klo fordi denne gjenvinningsfilmen med hell kunne skrudd det til en smule, kanskje med litt manushjelp fra dem som sto bak «Dag»? 

Dette ikke for å skape mer sosialrealisme (selv om britene evner å lage stor humor og tristesse ut av hverdagstragedier), noe som det er mer enn nok av i mange norske filmer som skal redde verden i det pompøses tjeneste, men for å gjøre byggekostnadene mørkere og en tanke mer absurde, men da filmen vært mindre attraktiv for det store, norske underbuksehumorpublikum. 
Lo denne anmelder? 
Ja, kraftig et par ganger, humret flere ganger og trakk pusten tungt også ettersom det å sy sammen episodiske klipp til en helaftens krever en handyman av ypperste drill. 
Noen ganger treffer de spikeren på hodet, andre ganger ikke. 
Hø-hø. 
Vel. 
Før vi igjen tar av oss skyggelua for gamle Antonsen, er det et par søte scener som må framheves, åpningsmusikken «Kom sol, kom regn» med salige og fineste Inger Jacobsen. 
Denne setter oss tilbake i tid og for dem som husker originalen blir det også et knøttlite gjensyn med Thea Stabell. 
Morsomt. 
Det samme er en hilsen tilbake til Wesenlund i form av en fiks liten Fleksnes-replikk om «Moder´n». 
Sånn skal det være. 

I tillegg kan det tenkes at Olav Stedjes klassiker, «Vi vandrer saman, (melodi Svein Dag Hauge), igjen kan vinne nye lyttere og det samme med Diaz og låten «Jessheim» fra 2003. 
Jessheim? 
Ja, det er der Jens og Merete arver et hus og det er på Øvre Romerike vi virkelig møter Antonsen i full bredde av kleinhet som naboen Ståle Rivdal. 
Ståle er styrtrik fordi han selger boblebad over en lav og skrytende sko. 
Ståle er så ille at selv om du er imot vold, får du lyst til å fike til ham. 
Forsiktig, hver eneste dag. 
Ståle hadde passet utmerket i «Side om side» som vennen til tufsen Christian Kopperud (Jon Almaas). 

Antonsen evner å skape en komisk troverdighet med å spille slike karakterer. 
Hans «Dag» i filmen er Kyrre Tømmerberg fra Plan og Bygg, 47 år og bosatt på Løren i Oslo. 
Kyrre er nåtidas bygningsinspektør Berrefjord (en av Wesenlunds). 
Antonsen, som vi nylig så i «En handelsreisendes død», skal ha for at han våger dette, at han har mot til å gi seg i kast med å gjenvinne en norsk film som med rette kalles kult, en nyvinning da den kom ut. 

Dagens utgave blir nok ingen kult og den holder ikke som latterbombe hele veien til banken, men vi sier som Birk Tybring: 
«Tilbygget skal bli et naturhus, og det bygger vi i halm, kabbleier og balsatre». 
Som tenkt så gjort, og 2018 utgaven ramler ikke sammen selv om den gir visse utslett. 

Dermed er vi kommet fram til øvelsen innenfor Norsk Terningklossmajor Forbund. 
I tider der vi krever åpenhet skal vi være åpne og si at vi først mente dette var en veldig svak femmer, men så tenker vi på at det ikke er en originialidé, resirkulert kultfilm, og havner kjapt på en sterk toer? 
Nei. 
Okay, treerr? 
Nei, vi blir visst ikke enige, men spør Otis Nordborg, renovasjonsarbeider, og han ber oss gjenta, sterk firer. 
",1
"Menn i korterma skjorte
Den tilbakelente amerikanske komedien «The promotion» har noe sært som nesten ikke finnes i noen filmer. 

Fortellingen stiller seg på utsiden av engasjementet og betrakter to stillferdige menn uten verken sympati eller misbilligelse. 
De bare er der. 
Og som ved trylleri oppstår en fortelling om hvor merkelig det er hos oss mennesker på jorden; man føler seg underlig feilplassert som en samojed i en polfarers bar mitzvah. 
Virkeligheten er faktisk satt sammen av sosiale urimeligheter og usammenfattbare opplevelsesnivåer. 
Det er sånn det egentlig er der ute. 
Hereby decleareby. 
Nok om det. 

Seann William Scott spiller parkeringsrydder i varehus, og han drømmer om å bli assisterende butikksjef. 
Det gjør også den landsatte kanadieren John C. Reilly, som i tillegg hører på pep-kurs fra mp3-en for å tilpasse seg amerikanernes verden. 

Ingen av de to mennene er noe særlig. 
Men sammen blir de søte, og det er uimotståelig vakkert at varehus-ansatte med korterma skjorte blir mer engasjerende enn japanske cowboyer og Liv Tyler. 
Dessuten er åttitalls— og nittitalls-fenomenet Lili Taylor (""Mystic pizza"", ""Dogfight"") på lerret igjen. 
Denne filmen er forskjellig. 
Prøv den. 
",1
"Komplisert kjerring
Olive Kitteridge er vanskelig å elske. 
Det er nettopp derfor serien om henne er så fascinerende. 

TV-ANMELDELSE: 
Det åpner i den kalde, bleke høstskogen. 
En eldre kvinne, Olive Kitteridge, legger fram et teppe, skrur seg fram til klassiskkanalen på den bærbare radioen - og gjør seg klar til å ta livet av seg. 
Så sendes vi 25 år tilbake i tid. 

Dysfunksjonelle familier 
Den handler om hvordan vi takler livet, HBO-miniserien «Olive Kitteridge». 

Om hvordan vi på ulikt vist håndterer våre mer eller mindre dysfunksjonelle familier, hvordan vi har forskjellige måter å møte motgang, død og alt som tilværelsen slenger rett i fleisen på oss. 

Den handler om hvordan vi har en tendens til å tukte dem vi elsker mest, men også om hvordan det er mulig å forandre seg, velge en ny vei. 
Bare vi vet når vi skal gripe muligheten. 

Den krasse og hissige ungdomskolelæreren Olive Kitteridge (Frances McDormand) bor med mann og sønn utenfor en liten kystby i Maine. 

Hun er ikke lett å elske. 
Men ektemannen Henry (Richard Jenkins), som er like blid som hun er besk, gjør det likevel. 
Og fordi hun også er en skarp, følsom og av og til ganske morsom kvinne, er hun også elsket av engelsklæreren Mr. O'Casey. 

Novellesamling «Olive Kitteridge» er en miniserie på fire avsnitt, basert på Elisabeths Strouts pulitzervinnene novellesamling ved samme navn fra 2008. 
Historien strekker seg altså over 25 år, og fortelles gjennom små episoder. 
Årsakene til Olives personlighet trer sakte fram, men også effekten det svingende humøret har på hennes nærmeste. 

Samtidig har hun en ekstra omsorg for de som faller utenfor, hun kommuniserer for eksempel bedre med eleven som har en deprimert mor, enn sin egen sønn. 

Olive kunne lett blitt fullstendig forferdelig, men Frances McDormand, som rett og slett er helt fantastisk i denne rollen, leverer en finjustert skildring som gjør at man får sympati for Olive - selv om hun kan være fryktelig slem. 

Vakker Olive Kitteridge er ikke lett å like, og «Olive Kitteridge» høres på papiret ut som en serie som kan være vanskelig å svelge. 

Men den er bare helt utrolig vakker. 
Hver nye historie gir dybde til de foregående, hver nye hendelse gjør karakterene enda mer menneskelige, enda mer troverdige. 

Og den forteller oss det vi allerede vet, men av en eller annen grunn stadig glemmer: 

Det største dramaet er familielivet. 
",1
"«The Bourne Legacy» er ikke en verdig etterkommer
Bourne uten identitet. 

FILM: 
Det startet i 2002 med en livløs mannskropp som lå og duppet i vannflaten på stormfylt hav utenfor Marseille. 
Han ble reddet av noen italienske fiskere, kom til hektene, men kunne ikke huske sitt eget navn. 
Dessuten hadde han et kontonummer til en bank i Zürich operert inn under huden. 
Den navnløse mannen oppdaget gradvis at han var ekstremt dyktig til å slåss, klatre, skaffe seg oversikt over alt som skjer i omgivelsene og tenke seg ut av de mest håpløse kniper. 
Denne gåten av en mann hadde et klart mål med alt han foretok seg: 
Han ville finne ut hvem han var. 
Denne målbevisstheten medførte problemer, mildt sagt. 
For selv om de færreste kjente identiteten hans, var det noen som visste særdeles godt hvem han var: 
CIA. 
Det vil si, en avgrenset del av CIA, de høye herrer som drev et hemmelig program ved navn Operation Treadstone. 
De visste hvem han var, men var nesten like forvirret som vår navnløse helt. 
Hva i all verden holdt han på med? 
Hvorfor hadde han gått «off the reservation»? 

Jason Bourne visste ikke hvem han var, men det gjorde regissørene Doug Liman og Paul Greengrass, manusforfatter Tony Gilroy og, ikke minst, Matt Damon. 
I motsetning til superagent Bourne, var «Bourne»-filmene trygge på sin identitet og visste hvor de ville. 
De kom fra det relative intet og fornyet actionthrilleren. 
Her hadde vi en handlekraftig og smart helteskikkelse på leting etter seg selv. 
Ikke bare navn, sivilstand og nåværende arbeidsgiver, men noe mer grunnleggende: sin egen menneskelighet. 
Han møter en kvinne han må beskytte mot flere topptrente supersoldater av samme kaliber som ham selv. 
Dessverre for CIA er Bourne best av dem alle og det passer arbeidsgiveren særdeles dårlig at han er i ferd med å utvikle en samvittighet. 
Eller, sagt på en annen måte: vekke til live empatiske egenskaper som er blitt visket ut gjennom det «umenneskelige» treningsprogrammet han måtte gjennom for å forvandles (frivillig, vel å merke) fra soldaten David Webb til drapsmaskinen Jason Bourne. 

Tilbake til 2012. 
Etter å ha sett «The Bourne Legacy», var jeg både skuffet og såpass irritert at jeg så trilogien om igjen for å sjekke om kvalitetsforskjellen var så stor som jeg hadde inntrykk av. 
Jeg er en av dem som mener at den første filmen, «The Bourne Identity», er best, mens de to som Greengrass har regissert, ofrer karakterutviklingen på det frenetiske, håndholdte actionrabalderets alter. 
Derfor var det gledelig å merke hvor mye som står på spill i både «Supremacy» og «Ultimatum» og med hvilken dyktighet de er skrudd sammen. 
I motsetning til «The Bourne Legacy», dessverre. 

Det har hele tida vært snakk om en fjerde film - helt siden «Ultimatum» spilte inn fire ganger budsjettet på 110 millioner dollar i 2007. 
Lenge var Damon misfornøyd med manuset. 
Tida gikk. 
Så trakk Greengrass seg. 
Og Damon ville ikke bli med uten Greengrass. 
Jeg hadde mine bange anelser da det ble klart at Tony Gilroy, hovedansvarlig for trilogiens manus, fikk lov å sette seg i registolen. 
Gilroy skal ha sin del av æren for filmenes kvalitet og han imponerte i sin regidebut, «Michael Clayton», en thriller uten mye ytre action, annet enn en bil som eksploderer. 
Han fulgte opp med den mer påkostede «Duplicity», en «hvem lurer hvem»-businessthriller med Julia Roberts og Clive Owen som har mange kvaliteter, men som går seg fast i et overambisiøst plott, noe «The Bourne Legacy» også gjør. 

Tony Gilroys tredje forsøk som regissør ville vært en grei actionfilm - litt over midt på treet - hadde det ikke vært for at man (allerede i tittelen) mener seg kapabel til å videreføre en viss arv. 
Det starter i ødemarka, der Jeremy Renner i bar overkropp tar seg en isbad i nasjonens tjeneste. 
Agent Aaron Cross er på overlevelseskurs uten sikkerhetsnett og med is i skjegget, en ensom ulv i Alaskas vinterskoger som angripes av ekte ulver, klatrer tinder og hopper over djuv, før han kommer til ei koje og møter en superagentkollega som muligens skal evaluere ham. 
Eller drepe ham. 
De prater rolig sammen, slik overmenneskelig handlekraftige agenter gjerne gjør. 

Samtidig, nede i sivilisasjonen, har en viss Jason Bourne skapt liv og røre. 
Som vi så på slutten av «Ultimatum», ble Treadstone, Blackbriar og annen topphemmelig råttenskap offentliggjort av CIAs Pam Landy (Joan Allen) og nå må Eric Byer (Edward Norton) lukke et parallelt og enda mer avansert program som Forsvardepartementet har hatt gående i frihetens tjeneste. 
I tillegg til å være hjernevasket og topptrent, er Aaron Cross og kollegene genmodifisert. 
Ved hjelp av piller har man klusset med kromosomene. 
En grønn pille forbedrer fysikken, mens en blå forsterker hjernekapasiteten - og Cross er blitt avhengig. 
«He's gonna run out of brain,», sies det, om han ikke får flere piller. 

Hvis du synes trilogien var i overkant paranoid, vil du mislike Eric Byer. 
Han gir helt i starten ordre om å drepe «all assets», i frihetens navn, for rikets sikkerhet og så videre. 
Om dette virker usannsynlig, sender det i det minste Aaron Cross på flukt. 
Men det tar ikke lange tida før jeg formulerer spørsmålet som en god thriller bør forhindre at dukker opp og som jeg aldri stilte i de tre andre filmene: 
Hvorfor skal jeg bry meg om denne karen? 
Hvorfor skal jeg henge med Aaron Cross, en topptrent pillejunkie på jakt etter medisinen sin? 
I motsetning til Bourne, lurer ikke Cross på hvem han er. 
Han er minst like «omprogrammert» som Bourne, men bærer ikke på det mørket og den fortvilelsen som Matt Damon viste oss så tydelig. 
Cross er på flukt fra droner, agenter og politi. 
Han trenger piller og slår seg i lag med forskeren Marta, som kjenner formelen. 

Tony Gilroys dystre skjebne er at man spør seg hva Paul Greengrass ville fått ut av dette stoffet. 
Gilroy lager brukbare actionscener, men de er et stykke unna Greengrass-nivå. 
«Legacy» inneholder bare én minneverdig actionscene, mens både Liman og Greengrass ga oss flere korte og minst tre lange sekvenser som var blendende koreografert og som steg i intensitet og aldri slakket av før vi kunne puste lettet ut over at Bourne slapp unna, eller ble stående ved siden av en verdig, men døende motstander, en toppsoldat av samme slag som ham selv. 
For å oppsummere: 
I de tre første filmene gikk det hurtig for seg, men vi skjønte hva som sto på spill. 
I «Legacy» har Tony Gilroy en tendens til å overlesse plottet og lage floker i manus. 
Dermed finner han heller aldri rytmen i vekslingen mellom action og kontemplative scener. 
Jeremy Renner får altfor lite å spille på og selv om «The Bourne Legacy» er «helt grei», burde man investert mer oppfinnsomhet og andre krefter på regi og manus. 
Vi snakker tross alt om arven etter Bourne. 
",1
"Lego Ninjago Filmen
Akkurat passe underholdende. 

Lego Ninjago Filmen (sic) er produsert av de samme folka som lagde Lego Filmen og Lego Batman Filmen (også sic), blant andre Phil Lord og Chris Miller (som ble sparket fra Han Solo-filmen tidligere i år). 

Mens deres Lego-film appellerte til voksen nostalgi og barnlig moro, er Lego Ninjago filmen - regissert av Charlie Bean, Paul Fisher og Bob Logan - mest rettet mot yngre krefter. 

Ninjago ble lansert så sent som i 2011, og omfatter både spill, serier, tegneserier og - selvsagt – en samling av Lego-figurer. 

Filmen forteller en akkurat passe underholdende historie, uten at tematikken er direkte nyskapende. 
Animasjonen er detaljrik og fartsfylt, med nok av humoristisk Lego-action til å gjøre ungene fornøyde. 

Trues av slem far 

Den grønne ninjaen Lloyd beskytter byen mot den slemme Garmadon sammen med de fem andre hemmelige Ninjago-krigerne, jord-ninjaen Cole, lyn-ninjaen Jay, ild-ninjaen Kai, vann-ninjaen Nya og is-ninjaen Zane. 

Problemet er at Lloyd er Garmadons sønn, og sliter med et farskompleks som kompliserer alt. 

De har aldri hatt noen særlig kontakt med hverandre, men nå øyner Lloyd sjansen til å komme nærmere inn på faren sin, bare Garmadon ikke rekker å invadere byen og ødelegge den først. 

Filmen har en introduksjon satt i den virkelige verden med den gamle kung fu-stjerna Jackie Chan, ganske sikkert for å etablere Ninjagos inspirasjon fra øst-asiatiske kampsporttradisjoner. 
Han er også stemmen til Ninjago-figuren Mester Wu (i Norge vises en dubbet versjon av filmen). 

Når historien sparkes i gang, og vi forlater den virkelige verden, introduseres vi for et Lego-univers som er mindre heseblesende enn i Lego filmen, men med den samme velfungerende animasjonen, vakkert stop motion-filmet i scope-format. 
Det er også her en morsom forskjell mellom bildenes detaljrikdom og figurenes enkle fremtoning. 

Helt grei underholdning 

Historien om Lloyd og hans forhold til sin onde far er kanskje ikke akkurat nyskapende, men den legger forholdene til rette for noen enkle konflikter tilpasset et ungt publikum. 

Filmen mangler de voksne undertonene som Lego filmen hadde, men er helt grei underholdning med lav list. 
Den har noen godt løste actionscener der Lego-animasjonen i seg selv utgjør et humoristisk element, for eksempel en Lego-drage som spyr ut Lego-haier. 

Den norske dialogen er godt fremført av flinke dubbere, som er med på å gi figurene liv. 

Lego Ninjago Filmen er selvsagt et ledd i varemerkets markedsføringsplan. 
Ninjago-salget vil ganske sikkert ta seg opp i forbindelse med filmens verdenslansering. 

Filmen er imidlertid god nok til å rettferdiggjøre sin eksistens. 
Historien viser at det danske konsernet er villig til å gjøre kjærlig narr av sine egne figurer. 

Det gjør Lego Ninjago Filmen til en akkurat passe morsom affære som aldri rekker å kjede de voksne som må ta med barna sine på kino 
",1
"Rå ransbølge
Ben Affleck gjør som forrige gang han regisserte en langfilm («Gone Baby Gone», 2007), og inviterer også i «The Town» til Bostons kriminelle undergrunn. 
Denne gang skal vi til Charlestown - et røft nabolag som fungerer som en eneste stor rugekasse for ranere. 

Her står Doug MacRay (Affleck) og kameratene hans bak en serie brutale ran av banker og pengetransporter. 
Under et av ranene tar han Claire (Hall), en ung bankansatt, som gissel. 
Når han i etterkant oppsøker han henne, er det usikkert om han gjør det for å forsikre seg om at hun ikke vet noe, eller fordi han vil vite at hun er ok. 

Doug er nemlig den fyren som er litt smartere og litt snillere enn livet han lever skulle tilsi. 
Han er gangsteren vi holder med, plassert i feil miljø, tilsynelatende uten store sjanser for å slippe levende fra det. 

Om kjemien mellom Affleck og Hall ikke er spesielt gnistrende, er samspillet mellom kameratene til gjengjeld svært overbevisende. 
Man kan spesielt merke seg Renner i rollen som Dougs dummere og mer ondsindige kamerat, et vandrende, skytende bevis på hva dyp desperasjon kan gjøre med en person. 

«The Town», som er basert på Chuck Hogans roman «Prince of Thieves»,er en rimelig formulaisk actionfilm. 
Man har ikke holdt seg for god til å runde av med noen vel svulstige minutter mot slutten. 
Men filmen er solid gjennomført, tettpakket og full av suspens - med noen sitrende gode actionsekvenser og biljakter som nærmest får deg til å begynne å fomle etter bilbeltet i kinosetet. 

Skal man først spille på actionsjangerens velkjente strenger, er dette måten å gjøre det på. 
",1
"En slags Roald Dahl-film
I juni i år er det ikke nok å være sønn av Djevelen. 
Helst skal du være Kristi etterkommer. 

Nyinnspillingen av «The Omen» (1976) avslører en ynkelig tematisk magerhet. 
Den opprinnelige historien til David Seltzer er ikke komplisert nok, ikke kronglete nok, ikke utkrøpen og djevelsk og paranoisk nok for dagens estetikk. 
Mia Farrow 
— Djevelens eneste utsending på jorda? 
Det høres mest ut som en bitter Woody Allen-formulering. 

Iren John Moore har beholdt detaljene i den opprinnelige historien, og det vil si at folk med god hukommelse kan få følelsen av å se en halvhjerta repetisjonsøvelse med slunken skuespiller-entusiasme. 

Julia Stiles virker bortkommen som ei nonne på nachspiel i denne filmen. 
Hun er bleik på en slags snill dramamåte, og du forventer at hun nårsomhelst reiser seg og påstår at julenissen ikke finnes. 
Damien er heller ikke det helt store rollevalget. 
Lille Seamus Davey-Fitzpatrick er en snodig fyr, og kanskje kan han klare å bli en vellykka fotballpøbel hvis han hiver litt kull på sitt personlige helvete. 

Men sammen med tjafså Mia Farrow ser satans sønn ut som skøyerfanten i en barneskrudd Roald Dahl-film om sånne som har sukker på tanken til rektors morsomme motorsykkel. 
Alle de tre hører forresten hjemme i en litt uhyggelig Dahl-novelle med sjuårsgrense. 

Liev Schreiber er en stilig fyr, men han burde spilt Djevelen, en mann som uten tvil mangler i en moderne Omen-film. 
Som ambassadør Thorn virker han manushemma og utilpass - helt til gutteturen med fotografen David Thewlis. 

Da blir det litt fart på den fandenivoldelige fatalismen fra bibelstedene, og du kan såvidt føle at trusselen om Armageddon er alvorligere enn ubehaget ved en kald mai. 

Først og fremst mangler filmen religiøs sprut. 
Den opprinnelige «The omen» ble laget med en effektiv, kald fjernhet, og hovedrollene til Gregory Peck og Lee Remick var en nådeløs påminnelse om at djevelskap kan ramme hvemsomhelst. 

For en generasjon som trodde at Jesus spilte gitar med blomster i håret var det et sjokk at Djevelen i det hele tatt fantes, og nesten hver eneste scene innebar tap av uskyld. 
Da barnejenta hengte seg fra taket, var nybegynnerne i salen sikre på at kinoen ville bli stengt. 
Den sære stemningen av religiøs perversjon kan ikke gjentas. 

Hvis man skulle lage en Omen-film i dag, måtte den nok hatt statistlegioner, spesialeffekt-orgier og så mye lyd at murpussen drysset av Domkirken. 

De viktigste djevelgrøsserne: 

Eksorsisten» fikk oppegående mennesker til å tro at katolske patere går rundt og utdriver djevler fra sognebarna. 
. 

«Eksorsisten: 
The beginning» kom i vår tid og handlet fra Afrika. 

«Omen» handlet om en familie som fikk Djevelen født som sønn. 

«Rosemary's baby» etter Ira Levins bok. 
Sivstjerten Mia Farrow blir voldtatt av den skinnbarlige djevel og føder et guttebarn med geiteøyne. 

«Angel heart» av Alan Parker, der Mickey Rourke som Harry Angel møter Robert De Niro som Louis Cyphre. 

«Det syvende tegnet» med Demi Moore hadde en engel som motstander. 

«The body». 
En Vatikanet-utsending skal finne opprinnelsen til et korsfestet lik i en hule i Jerusalem. 
Hvis det er Jesus, fant Oppstandelsen aldri sted. 

«End of days». 
Ved slutten av forrige århundre kommer Satan (Gabriel Byrne) til New York (hvor ellers?) for å finne sin brud (Robin Tunney). 

«The believers» fra 1987. 
John Schlesinger-film om religiøs sekt som ofrer barn. 

«The devil's advocat» fra 1997 om en advokat som oppdager at sjefen er Djevelen selv. 
Keanu Reeves og Al Pacino. 

«Fallen», der Denzel Washington etterforsker en henrettet seriemorder som kan være den onde engel Azazel. 

«Judgment» fra 2001. 
Djevelen kommer til jorda for å bevise at Jesus aldri fantes. 

«The order» 
- Heath Ledger spiller en ung prest som blir sendt til Roma for å etterforske en kollegas død og oppdager en sekt av syndsfortærere. 

«Prince of darkness». 
Forskere finner sylinder i kirke. 
Hvis den åpnes, går jorda under. 
John Carpenter laget den i 1987. 
«Resurrection». 
Russel Mulcahy laget denne thrilleren om en seriemorder som bruker kroppsdeler til å gjenskape Kristi kropp. 

«Stigmata». 
Gabriel Byrne skal etterforske påstandene om at det finnes en kirke i Brasil der statuer blør - mens Patricia Arquette får Kristus-sår i USA. 

«Meet Joe Black». 
Anthony Hopkins er en eldre riking som guider Døden, spilt av Brad Pitt, gjennom livet på jorden med det resultat at h-mannen forelsker seg i Claire Forlani. 

«Jacob's ladder». 
Tim Robbins spiller den traumatiserte Vietnam-soldaten Jacob Singer som oppdager at han ikke er der han burde være da skapninger med horn angriper ham på t-banen. 
",0
"Absurd i Argentina
«Chinese Take-Away» er en varm og relativt vellykket komedie om livets tilfeldigheter. 

FILM: 
Det er ikke bare nordmenn som lager film om smågrinete einstøinger. 
I Buenos Aires teller Roberto (Ricardo Darín) spiker og skruer i sin lille jernvarehandel og skjeller ut leverandøren på telefon når antallet ikke stemmer. 
Han smiler aldri og lar ingen forstyrre de daglige rutinene. 

Samtidig, på en elv i Kina, er unge Jun (Ignacio Huang) i ferd med å fri til sin kjære. 
Dessverre kommer ei ku dalende ned fra himmelen og treffer sistnevnte. 
Neste gang vi ser Jun, blir han ranet og kastet ut av en drosje i Buenos Aires. 
Roberto ser hva som skjer og ender opp med å kjøre Jun til diverse adresser, inkludert ambassade og politistasjon, uten å bli kvitt ham. 

Jun snakker kantonesisk og Roberto kan bare spansk, så det blir mye veiving med armer og tilhørende komikk. 
Roberto tar ham med hjem og fortsetter neste dag sine forsøk på å avlevere kineseren. 

Streng vinkling 

«Chinese Take-Away» er regissør og manusforfatter Sebastian Borenszteins tredje langfilm. 
På tross av Robertos frustrasjon, slentrer filmen i et bedagelig tempo. 
Eremitten prøver å bli kvitt Jun, men de blir også bedre kjent. 
Situasjonene som oppstår er humrende morsomme og scenene er elegant komponert. 

Samtidig sitter jeg med en følelse av at Borensztein burde fått mer ut av stoffet. 
Han har valgt å ikke tekste de kinesiske replikkene og dermed tvinges vi i sterkere grad til å se historien fra Robertos synsvinkel, mens Jun betraktes med en viss distanse. 
Likevel blir et par av scenene mot slutten genuint rørende, så regissørens grep er ikke mislykket. 

Forandring fryder 

Robertos noe sære hobby består i å klippe ut absurde nyhetsnotiser fra avisene. 
Roberto drømmer seg inn i disse historiene og vi ser ham derfor både falle i døden og begå mord med barberkniv. 
Det blir noe annerledes når en av disse historiene kommer inn i det vanestyrte livet hans og lager kluss. 
Men han har godt av det, skal det vise seg. 
",1
"Seven Psychopaths
Som snytt ut av Tarantinos venstre nesebor. 

En hardbarket komedie med grov humor, voldsom vold og tvilsomme figurer? 
Ja, takk! 

Seven Psychopaths er som snytt ut av Tarantinos venstre nesebor, med en gjennomgående beksvart humoristisk tone. 

Filmens lek med sitt eget medium føles nok en smule utdatert. 
Dette kunne vært originalt for 20 år siden. 
Men det gjør ikke Seven Psychopaths mindre fornøyelig. 

Skuespillere som morer seg 

Marty (Colin Farrell) sliter med å komme i gang med sitt neste Hollywood-manus. 
Kompisen Billy (Sam Rockwell) hjelper ham i gang med ideen om å skrive om psykopater. 

Dessverre driver Billy også en hundekidnappingsbusiness sammen med Hans (Christopher Walken). 
Når de kidnapper bikkja til gangsterpsykopaten Charlie (Woody Harrelson), skal alle få mer inspirasjon enn ønskelig. 

Dette er en film uten de største ambisjonene. 
Manusforfatter og regissør Martin McDonagh virker å ha laget den for moro skyld. 

Og som ambisjonsløs hard krimkomedie satt i Los Angeles, beveger den seg i samme landskap som for eksempel The Last Boy Scout og Kiss Kiss Bang Bang. 

Den har eksempler på skarp dialog, levert av skuespillere som morer seg på jobben. 
Spesielt Sam Rockwell har en takknemlig figur å leke med. 
Billy er et klassisk filmeksempel på den tanketomme opportunisten som likevel kan overraske. 

Ikke feil å la seg underholde 

Colin Farrell er også et gledelig syn i denne filmen. 
Etter skuffelsen av nyinnspillingen av Total Recall, er det fint å se ham gjøre en rolle med større utfordringer. 

Men dette er gamlekaras film. 
Woody Harrelson spiller psykopater bedre enn de fleste, Christopher Walken nærmest parodierer sine egne fortidsroller som mann med skumle tendenser, og på toppen av det hele får du oppleve Tom Waits med kanin! 

Joda, Seven Psychopaths kunne vært bedre. 
Av og til kunne humoren vært litt mer poengtert, og avslutningen burde hatt et større spenningsmoment. 

Men det er fremdeles ingenting i veien med å la seg underholde av grov humor, voldsom vold og tvilsomme figurer! 
",1
"Utmattende
(Around the World in 80 Days). 
Regi: 
Frank Coraci. 
Med: 
Jackie Chan, Steve Coogan, Cecile de France, Jim Broadbent, Kathy Bates, Arnold Schwarzenegger, John Cleese. 
Am. komedie. 
11 år. 

Lang og strevsom reise «Verden rundt på 80 dager» i tvilsomt selskap. 

Ingen burde naturligvis slippe løs som radbrekker av den eventyrlige 50-tallsklassikeren «Jorden rundt på 80 dager» uten Svært Gode Grunner. 

En harselerende og frekk farse kunne naturligvis vært en slik grunn. 
Og det er trolig akkurat hva hensikten har vært. 

Men dessverre ikke resultatet. 

Bare i få og korte sekvenser slipper en slags lettelsens humring til, der den smågale trio Philias Fogg, Passepartout og en eventyrlysten, fransk servitrise - som slenger seg med fra Paris - bedriver sitt omskrevne kappløp mot klokken. 

Passepartout er ikke lenger Passepartout - til gjengjeld denne versjons hovedperson og ektefødt kineser (Jackie Chan) - hvis eneste hensikt med reisen er å bringe hjem igjen sin landsbys bortrøvede lykkefigur. 
Som han da først må rane tilbake. 

En viss sjarm, sunn galskap og solid fantasirikdom - aldeles spinnfritt over Jules Verne - preger unektelig denne reise. 
Som likevel fremstår først og fremst som lekegrind for Jackie Chan og hans ferdigheter i kampsport - nå til stadighet brukt i komikkens prisverdige tjeneste. 

Men det hjelper ikke til mål. 
Faktisk ikke engang så langt som til avreise - som først får skje etter aldeles utmattende, innledende manøver. 

Farsen er en forrædersk, storforlangende form. 
Den skal overdrive alt. 
Men i forstørrelsens sterke lys, blir det umorsomme - æh - ikke morsommere. 
For å si det mildest mulig. 

ELLEN MARGRETHE SAND 
",0
"The Event S01
Fortelles så rotete at eventet forsvinner. 

Jeg var spent på hypen når det pumpet mot meg: 
Hva er egentlig eventet??? 
Hendelsen det ble lagt opp til så stilig, verdensomfattende og nåtildags ut. 

Og jeg holdt pusten for at det skulle bli besettende. 

- Hva f@€n er det jeg bruker tida mi på?? 

Bet på hypen 

Jeg la opp til min egen skuffelse og bet på hypen, vil jeg si i ettertid. 
Har du, som meg, tatt deg selv i å se på Viasat 4 en sen mandagskveld og tenke: 
- Hva f@€n er det jeg bruker tida mi på?? 

Noe har vært skjult i 66 år 

Jeg vil ikke avsløre for mye for deg som tenker å sette deg ned med denne serien i høst, men dette kan jeg si: 
The Event er en sci-fi invasjonsserie som spenner sin handling fra slutten av andre verdenskrig og frem til i dag. 

Den amerikanske regjeringen har holdt noe skjult i 66 år når den sittende presidenten setter i gang prosessen med å avdekke det som har vært skjult. 

Det høres kjempespennende ut når jeg skriver det på den måten, og det er en dårlig miks av rotete historiefortelling, flatt skuespill og kjedelig fotografering som kommer i veien for spenningen på skjermen. 

Rotete eller kompleks? 

The Event hopper så innmari frem og tilbake i tid og rom at hensikten forsvinner for meg - er poenget at jeg skal bli forvirret eller er historien så kompleks at dette er nødvendig? 
Svaret på det siste er nei. 

Historien er helt grei. 
Jeg har lest den parallelt på wiki, og der lar den seg fortelle i korte og nette avsnitt. 
Trekk for rotete fortelling. 

Sci-fi-skuespillet 

Skuespillerne i hovedrollene er ikke i besittelse av følelsene en god skuespiller i en sci-fi mysterieserie må utstråle: blodpumpende redsel, overveldelse og innbitt overlevelse. 

Skuespillerne slipper aldri guarden og lar seg påvirke i noen særlig grad av trusselen, og dermed tror jeg heller ikke på at noe står på spill. 

Dessuten får de heller aldri sjansen til å vise meg noe særlig annet enn det flate, pene uttrykket som ofte ser mot meg mellom artiklene i glansete magasiner. 
Sistnevnte er regissørenes feil, så trekk for både skuespill og regi. 

Trekk for både skuespill og regi. 

Klarer seg ikke i kampen mot andre serier 

Den tekniske gjenomføringen av The Event - fargene, fotograferingen, spesialeffektene - ser ok ut, men klarer seg ikke i kampen mot andre serier som gir meg visuelle inntrykk verdt å samle på. 

Resultatet er at jeg husker en hel del folk i grå, mørkegrå og lysegrå kjoler og dresser som løp rundt og var grå i trynet. 

Om ikke akkurat trekk for det tekniske, så i alle fall ikke pluss heller. 

Lesverdig edder og galle 

Vel, jeg liker ikke å spre edder og galle om det å se en tv-serie, men jeg håper i det minste jeg har gjort det på en lesverdig måte. 

The Event ble kansellert på NBC før sommeren og om SyFy kommer til å syndikere den, eksisterer det bare løse rykter om. 

Se deg opp på Fringe i stedet, du. 
Sesong 4 har USA-premiere 23.september, og hvis du begynner med sesong én nå, kan jeg garantere deg mye god TV i høstmørket. 

The Event er i salg fra 24.8.2011, og anmeldelsen er basert på 17 av 22 episoder. 
",0
"Feilslått mormor og 8 unger-musikal
For en merkelig barnefilm, inspirert av Anne-Cath. 
Vestlys første bok om mormor og de åtte ungene. 
Den funker muligens strøkent for de aller minste hvis de aldri har vært på kino før og man absolutt ikke vil at de skal skremmes ett sekund. 
Men den idylliserende musikalvrien er ille. 

""Mormor og de åtte ungene"". 
Regi: 
Lisa Marie Gamlem. 
Med: 
Ingrid Bolsø Berdal, Marit Opsahl Grefberg, Steinar Sagen, Thomas Bye, Frida Hellen, Arnold Efraim Vogt Granqvist, Ada Elektra Grytten, Hedda Kanutte Grytten, Emma Spetalen Magnusson, Amund Wiegand Blakstvedt, Anna Petronella Gurowska Nygaard. 
Norge 2013. 
1 time 6 minutter. 
Aldersgrense: 
Tillatt for alle. 

Skjønt også de knøttsmå må da få oppleve at noe er litt skummelt? 

For alle større unger, for ikke å snakke om de voksne, blir musikalutgaven så kosete at det tidvis er vondt å holde ut. 

Boka ""Åtte små, to store og en lastebil"" utkom i 1957 og var Vestlys første bok om mormor, mor og far og åtte barn, filmatisert med henne selv i mormor-rollen i 1977. 
Nå har pussig nok regissør Lisa Marie Gamlem og manusforfatter Birgitte Bratseth laget en mine, dine og våre-barn-vri på hvordan mamma og hennes nye mann Are er blitt så barnerike: 
Tre barn er hennes, fire er hans, ett venter de sammen. 

Men denne politisk korrigerende oppdateringen av moderne familieliv er halvhjertet gjennomført – scenen med mormors fryktede reaksjon på datterens samliv utspilles aldri. 
Andre ganger er en smule spenning kuttet for tidlig, som da mormor ikke kommer seg av toget i tide uten hjelp. 

Filmens tone drypper av idyllisk 50-talls-harmoni til tross for at handlingen er flyttet til 1970-tallet. 
Verst er iscenesettingen av musikallåtene til Eyvind Andreas Skeie og Stein Johan (Steinjo) Grieg Halvorsen der morgenstellet i åttebarnsfamilien går som en syngende lek. 
Som det er skrevet om Mormor-serien: 
""Vestlys hovedpersoner er helt utenom det vanlige snille og nærmest totalt blottet for trass og opprørstrang…"" 

Gamlem og Bratseth gjør lite for å lage sprekker i idylliseringen, til tross for at sistnevnte har erfaring med to Knerten-filmmanus. 
Sørgelig! 

Midtveis har man vent seg til stilen og ser at store og små skuespillere gjør en grei, til dels yndig jobb, ikke minst Petronella Nygaard i rollen som Mona. 

Det er det beste jeg kan si. 
",0
"Første «Fifty Shades»-reaksjon:- Voldsomt hvor mye kamera dveler ved overkroppen til Dornan 

Dagbladets filmanmelder kaster terning. 

(Dagbladet): 
I dag er det duket for verdenspremiere på den mye omtalte filmen «Fifty Shades of Grey», på filmfestivalen i Berlin. 

Her til lands vil ikke kinodørene åpne seg for allmennheten før fredag, da filmatiseringen av boka med samme navn har norgespremiere. 

Filmanmeldere i det store utland har allerede nå kastet sin dom over innholdet. 

- Til tider kjedelig 
I dag var filmen også tilgjengelig for norske filmanmeldere, hvor Dagbladets Inger Merete Hobbelstad var på plass på Filmens Hus i Oslo. 

Hele filmanmeldelsen av «Fifty Shades of Grey» legges snart ut på Dagbladet.no. 

Dette er hennes umiddelbare dom over filmen: 

- Jeg leste boka før jeg så filmen, og manus har blitt strammet opp i film-versjonen. 
Det er en slags middelmådig romantisk komedie. 
Jeg la også merke til at hovedrolleinnehaverne ikke hadde noe særlig sterk kjemi. 
Der har filmen et problem, sier Hobbelstad. 

- Det fantes noen beklemmende øyeblikk underveis, og det er voldsomt hvor mye kamera dveler ved overkroppen til Dornan. 
Dette blir til tider litt kjedelig. 
Filmen går sterkt inn for å skape en erotisk stemning, men de prøver rett og slett litt for hardt. 
Det blir noe mekanisk, men utover det, synes jeg filmen er relativt godt laget, og litt bedre enn hva jeg forventet, fortsetter hun. 

- Hvis folk synes det er klein å se mye nakenhet på kino, så er dette imidlertid ikke en film for dem, legger Hobbelstad til. 

Hele filmanmeldelsen av «Fifty Shades of Grey» legges snart ut på Dagbladet.no. 

I Norge er filmen allerede møtt med boikottaksjon, og norske sadomasochister som Dagbladet har snakket med, har uttrykt bekymring for inntrykket man kan få av deres livsstil. 
",0
"Outlander S01 E09-E10
Friskt og tidvis glimrende fortalt tidsreisedrama. 

Outlander sesong 1 del 2 har premiere på Viaplay søndag 5. april. 

TV-serien Outlander er basert på den populære Outlander-bokserien, og er et ambisiøst fortalt tidsreisedrama som har gjort god bruk av både 2. verdenskrig og 1700-tallets skotske høyland som kulisse. 

Med originale fortellergrep, nydelige naturskildringer og et knippe velspilte og fascinerende figurer, har serieskaper Ronald D. Moore (som også ga oss nyversjonen av Battlestar Galactica) laget et tradisjonsrikt, men likevel friskt pust på TV-skjermen! 

Tidsreise til «Highlanderne» 

Spoileradvarsel for dem som ikke har sett sesong 1, del 1! 

Claire Randall (Caitriona Balfe) er en sykepleier som etter 2. verdenskrig reiser på kjærlighetsferie med sin mann til det skotske høyland. 
Her ender de opp i en landsby med mytiske skikker og en steinformasjon som sender tankene til druider og Stonehenge. 

Etter å ha tatt på en av disse magiske steinene forsvinner Claire fra 1945 tilbake til 1743 hvor hun havner midt i konflikten mellom skotske klaner og jakobittene mot okkuperende britiske rødjakker. 

En vakker og lærd ung kvinne alene på det skotske høyland får raskt spionanklager rettet mot seg fra begge sider, og Claire må gifte med den unge og kjekke Jamie Fraser (Sam Heughan) for å unngå rødjakkenes tortur. 

Men farene lurer også blant de skotske venner, og Claire må lære seg 1700-tallets renkespill samtidig som hun prøver å komme seg tilbake til steinen som kan føre henne tilbake til 1945. 

Til tider en fantastisk serie 

Outlander er en liten fråtsefest i ulike sjangere, og serien er herlig vanskelig å beskrive med få ord. 
Her blandes historisk krigsserie, romantisk drama, erotikk, intriger, action og fantasy om hverandre. 

Serien har tidligere også vist en beundringsverdig vilje til å gi hele episoder sin egen stil og sitt eget fortellergrep. 

Min favoritt fra seriens første del, er episoden The Garrison Commander som vies nesten utelukkende til et følelsesladd og brutalt avhør av Claire utført av hennes opprinnelige ektemanns stamfar Black Jack Randall (Tobias Menzies). 

Også seriens mest erotiske episode, The Wedding, som i stor grad foregår som et samleietungt, vakkert og nært portrett av bryllupsnatten til Claire og Jamie, har fått mye skryt for sin portrettering av en mer nyansert framstilling av sex – som noe både mann og kvinne kan nyte å se på. 

Men serien har også sine svakheter, og dessverre starter del to av sesong 1 med en episode som blottstiller hvor avhengig Outlander er av Claire som tilstedeværende drivkraft. 

Her går seriens fortellerstemme fra Claire til Jamie. 
Fortellerstemmen er i utgangspunktet et av de svakeste fortellergrepene i serien, et fremmedelement som føles som at serien ikke stoler på sin egen formidling og fatteevnen til sitt eget publikum. 

Med Claire funker det likevel fordi det ofte binder sammen 1945, og hennes historiske og medisinske visdom, med 1700-tallets Skottland. 
Men når dette grepet overføres til Jamie får vi bare platte og overtydelige indre tanker om kjærligheten og hans eget selvbilde – dessverre ingenting som ikke kunne blitt bedre fortalt med et blikk eller en replikk. 

Serien fortsetter også å gi svært få nyanser til bifigurene. 
De framstår som veldig enkle mennesker, nesten karikerte, sammenlignet med de rikt utviklede hovedpersonene. 
Det gjelder både slosseglade og uintelligente soldater og misunnelige ekskjærester. 

De to første episodene av årets sesong når dermed ikke opp til den kvaliteten som serien tidligere har vist med sine aller beste episoder. 

Men allerede i episode to tar Claire tilbake fortellerstemmen, og seriens mange gode elementer er fremdeles til stede. 
Det veksles med hell mellom de to tidslinjene, og serien klarer uanstrengt å skifte mellom så forskjellige ting som duellering, sex, magi, storpolitikk og tørr britisk humor. 

Claire og Jamie er levende og rike figurer som kler hverandre godt. 
Og den ubarmhjertige og sadistiske rødjakken Black Jack Randall er en ekkel fryd å følge. 
Det kan også se ut til at vi får en rettssak ganske tidlig i sesongen, og jeg gleder meg til å se hvordan Outlander behandler rettsdramasjangeren. 

Hvis du har tålmodighet med Outlander, ja, for det er en til tider veldig saktegående serie, så vil du få et fengende romantisk drama spilt ut mellom lekker skotsk natur og en spennende britisk krigshistorie. 

Har du sett Outlander? 
Fortell oss hva du synes om serien i kommentarfeltet nedenfor. 
",1
"Sommerslutt for Brosnan
Hva gjør James Bond når mordlisensen er blitt høstgul og flyssete i kantene og den yrkesrelaterte kulden har utvikla seg til galopperende psykopati? 
Da går han på hotellbar. 

Den naive forretningsreiseren Greg Kinnear deler plutselig drømmedisk med leiemorderen Pierce Brosnan, en havarert kontaktsøker på cableguy-nivå. 

«Matador» er et kamuflasjeprosjekt. 
Historien er urimelig på samme måte som en åtteårings feriekoloni-overdrivelser, men det merker du ikke. 
Brosnan spiller den gale mannen med så utpensla usannsynlighet at du ønsker å tro på historien. 
Troverdigheten i «Matador» er en slags kunstnerisk protese. 
Man blir så forskrekka over påminnelsen om at smokingsviska Brosnan faktisk er en brukbar skuespiller, at alt annet blir likegyldig. 

Det verste er likevel at filmen inneholder en infam følelsesklokhet. 

Menn er ensomme mennesker. 
De snakker nesten ikke. 
De interesserer seg for utdebatterte, ukule og politisk ukorrekte ting, følelseslivet deres er for det meste kriminalisert eller utsjikanert i et hygienisk samfunn der verken flørt, fett eller fighting er lovlig. 
Regissør og manusforfatter Richard Shepard skildrer menn som trekkes mot hverandre fordi det finnes et slags vakuumsug mellom dem. 
Når to tomheter nærmer seg hverandre, oppstår et sosialt svart hull. 
Der smelter de sammen. 

Den blide ektemannen Kinnear er lykkelig gift, men filmen fabulerer ondt rundt det gode ekteskaps begrensninger, og speidergutten Greg framstilles som en vanemoralsk burfugl som egentlig finner sin Fightclub-personlighet stimulert da den psykopatiske morderen ber ham om hjelp til en liten utryddelse. 
Brosnan har så varig svekka sjelsevner at han ville tatt skoleklasser med på selbarn-slakt. 
Kinnear trenger den fristende ansvarsbefrielsen som følger med en gal mann. 
Derfor følger menn Hitler, Bin Laden og andre psykotiske mordere. 
",1
"Dobbeltliv - og død
Gode og troverdige skuespillere gjør mye ut av en fortelling som både fascinerer og spriker. 
Den lefler med et velkjent tema; hva om du kunne gå tilbake i tid for å endre en situasjon som ble tragisk skjebnesvanger. 

Slikt fascinerer, særlig med en aktør av Mads Mikkelsens kaliber i hovedrollen. 
Han har fysikk, blikk, følsomhet og intensitet til å gjøre karakteren nyansert og interessant. 
Han opplever selve marerittet, at datteren dør i en ulykke fordi han ikke har passet på. 
At han samtidig knullet nabokona, gjør ikke samvittigheten lettere. 
Fem år senere er alt svart, kona har gått fram ham og helst vil han dø. 
Helt til en spesiell dør åpner for mye muligheter; han kommer tilbake til selve ulykkestidspunkt og har muligheten til å endre det som skjedde. 
Men for å gjenopprette lykken må det utføres handlinger han ikke var forberedt på. 

Filmen beveger seg mellom etiske dilemma, dragninger mot Sci-fi, og er hjemmehørende i thrillersjangeren. 
Den er delvis suggererende, men nettopp ved å skulle tilfredsstille de nevnte egenskaper, så spriker den i for mange retninger. 
De store etiske spørsmål om hvor langt man er villig til å tøye sine moralske verdier ligger som en bunn. 
Men det sterke fokuset på symboltunge handlinger gjør at selve spenningen forkludres og virker nokså søkt i perioder. 

Filmen faller litt mellom flere stoler, selv om duoen i hovedrollene løfter historien. 
",0
"Rottenetter
Starter godt, men dabber av etter hvert. 

Det kommer nok ikke som noen bombe at det finnes sleipe jævler i enkelte finansmiljøer. 
Du møter noen av dem i ”Rottenetter”. 

Arild Østin Ommundsens film gir et fascinerende innblikk i et miljø der backstabbing og overkjøring er rutine, penger er alt, og Gordon Gekko er Gud. 
Han nevnes aldri ved navn, men filmen gjør honnør til hans forsvar for grådighet. 
Kynismen i ”Rottenetter” gjør det utfordrende å bry seg om figurene, men dette er likevel en interessant film om en verden de fleste av oss aner eksisterer, men aldri kommer inn i. 

Hensynsløst klammeri 

Jonny (Christian Rubeck) har fått jobb i Stavanger som selger i Sagen Finans, under ledelse av den hensynsløse Fredrik (Fritjov Såheim). 
Han satser alt på å nå toppen, men kommer i klemme når broren Frank (Kristoffer Joner) ber ham om hjelp for å avdekke noe fra Fredriks fortid. 
Skal Jonny hjelpe broren og miste jobben, eller la være, og beholde den? 

Glamorøs verden 

Det starter godt. 
Møtet med Sagen Finans er heftig og brutalt, og godt filmatisk løst. 
Ommundsen forteller lekende med snippen løs. 
Han bruker pent lite tid til innledende forspill før vi kastes til løvene. 
Det er skapt en fasjonabel og glamorøs verden, der alle menn går i dress, og damene går i minst mulig. 
Det er overbevisende så det holder. 
Like overbevisende er ikke de siste 20 minuttene, der historien dabber litt av, og det skjer ting som det ikke er så enkelt å forstå motivasjonen bak. 

Strålende hovedrolle 

Christian Rubeck spiller strålende i sin første hovedrolle. 
Han har den rette attituden, utseendet og målbevisstheten i ansiktet som gjør at vi kjøper ham og tror på figuren. 
Fritjov Såheim er en enorm skikkelse som jeg slett ikke ville likt å havne i konflikt med. 
Her får han breie seg skikkelig. 
Kristoffer Joner og Silje Salomonsen skal kanskje fungere som filmens kobling til oss vanlige mennesker, og er gode, men de får litt for lite spillerom til at jeg makter å opparbeide den sympatien for dem som filmopplevelsen kanskje trengte. 

Visuelt oljefond 

”Rottenetter” er ekstremt flott fotografert, aggressivt lydmikset, stilig klippet og den har flott set- og kostyme-design. 
Den er også smakfullt tonelagt av Thomas Dybdahl, som imponerer i sin første jobb som filmkomponist. 
Så stilen er det ingenting i veien med. 
Filmen ser ut som et lite oljefond! 
Men en kald historie om kyniske mennesker gjør det litt vanskelig å føle et bånd til figurene, selv når det går dem ille. 
Jeg skulle gjerne følt mer. 

En ting til slutt. 
Det ER litt vanskelig å forstå stavangersk, spesielt når det snakkes fort. 
Når den kommer på Blu-ray, slår jeg på teksten! 
",1
"Film:Blå bitter 

77-årige Woody Allen peiser på i et heseblesende tempo. 
«Én film i året» er fortsatt mottoet for den aldrende mesteren, og det er få tegn på at han er i ferd med å miste grepet. 
«Blue Jasmine» holder solid nivå, velkjent men likevel noe ganske annet enn hans lettlivede tre siste filmer. 

Det starter riktignok i klassisk Allen-stil med en ekstremt selvopptatt høytsnakkende snobbedame på vei ut fra en New York-flygning. 
Men hvorfor står hun der og venter på kofferten sin som vanlige dødelige? 
Og hva gjør hun i et passe shabby arbeiderklassehjem i San Francisco? 
Vi blir med et stykke bak med sossefasaden og Allen pirker mer i klassemotsetninger enn han har gjort på en stund. 

Hun er nemlig ikke så råflott som hun kanskje ser ut, Jasmine, fantastisk spilt av Cate Blanchett. 
En kvinne på vei utfor stupet, som ikke alltid klarer å innse hvor hun landet ligger, og svinger mellom arrogant «bitch» og desperat, psykotisk pillemisbruker. 
En slik man flytter seg vekk fra på parkbenken da hun begynner å prate høyt med seg selv. 
Hun søker tilflukt hos søsteren på vestkysten, som hun ikke brydde seg mye om i sitt forrige liv i sus og dus. 

Historien om nedturen får vi dryppvis, i tilbakeblikk - et svært tiltalende trekk ved filmen: 
Jasmine, eller Jeanette som hun egentlig heter, har vært gift med superplayboyen Hal, hvis sanne ansikt viser en reinspikket svindler og bedrager som drar kona ned i dritten med seg. 
Historien trekker veksler på skandalen rundt finansakrobaten Bernard Madoff, og man finner også spor etter den vanvittige saken om mannen som lurte USA trill rundt i 30 år, blant annet under navnet Clark Rockefeller. 

Det handler om selvbedrag og rollespill, og hva man er villig til å gjøre for å opprettholde en fancy fasade. 
Filmen behandler temaene gjennom dette sterke karakterstudiet, og jeg skulle gjerne sett Allen gå enda dypere og bredere ut. 
Den filmen kunne kanskje kommet om han hadde brukt to, og ikke ett år på prosjektet. 
Likevel, gjennom Blanchett gir han oss mange interessant ubehagelige møter med oss selv i speilet. 

ØYSTEIN DAVID JOHANSEN 
",1
"Filmanmeldelse:Høykvalitet 

﻿Drama. 
Storbritannia. 
15 år. 
Regi: 
Yann Demange. 
Med: 
Jack O'Connell, Sean Harris, Richard Dormer, Paul Anderson. 

Grimme rekker med endeløse mursteinskvartaler er perfekt «standin'» for krigsherjede Belfast. 
En ung, uerfaren britisk soldat blir forlatt etter at britiske styrker har mistet kontrollen under opptøyer i byen. 
Det er utgangspunktet for denne intense og modige filmfortellingen. 

En sømløs miks av rå action og klassisk britisk realisme a la Mike Leigh. 
Utstrakt bruk av håndholdte kameraer bidrar til en nesten uhyggelig tett på-følelse, vi kjenner på desperasjonen til den unge soldaten. 
Effektivt er det også for å beskrive krigens meningsløshet: 
Etter hvert er det egentlig helt irrelevant, og vi glemmer hvilken «side» aktørene tilhører. 
Så heftig komponert at det føles som man selv løper rundt med jævelen selv i hælene. 

Modig, interessant og veldig spennende. 
Høykvalitet fra de britiske øyer! 

ØYSTEIN DAVID JOHANSEN 
",1
"Film:Støyende steinalder 

Ipp er eldste datter i en huleboerklan under steinalderen, en nysgjerrig Pippi-figur med hode som en parabolantenne. 

Hun kjeder seg i mørket og vil ut i lyset på eventyr. 
Pappaen Grug setter dog en stopper for det meste. 
Han er bekymret og overbeskyttende. 
Livsmottoet hans er «Aldri ikke vær redd!» 

Ikke urimelig, vil mange hevde, all den tid farer lurer bak hver stein. 

En dag møter den romantisk aggressive Ipp den unge gutten Gard. 
Han har «solen i hånden» - han kan lage ild - og advarer dem mot kommende fare: 
Hulen deres er i ferd med å bli ødelagt av et jordskjelv. 
Ut i verden bærer det, med Ipp og den motvillige familien hennes med på lasset. 

«Pitchen» som solgte inn «Croods» til filmselskapet var trolig noe à la ««The Flintstones» møter «Oppdrag Nemo»». 
Filmen er, som du skjønner, laget etter oppskrift. 

Den er også skrikete og skrålete, livredd for å kjede sitt publikum i så mye som et sekund - og klart i nifseste laget for de aller minste. 

Det er noe mekanisk ved mange av de nye amerikanske animasjonsfilmene. 
«Croods» går ikke fri av tendensen. 

Men den er i alle fall fargerik og fin, heseblesende og hjertevarm, godt dubbet til norsk og en av ikke mange familiefilmer på årets påskeprogram på kino. 

MORTEN STÅLE NILSEN 
",1
"«The squid and the whale»
Am. drama, 11 år (egnet ungdom/voksen) Regi: 
Noah Baumbach 

Stjerner: 
Jeff Daniels, Laura Linney, Jesse Eisenberg, Owen Kline, William Baldwin, Anna Paquin. 
Handler om: 
Et forfatterpar (Jeff Daniels/Laura Linney) i Brooklyn splitter opp i en såkalt dannet, men alt annet enn barmhjertig skilsmisse. 
Parets to tenåringssønner (Jesse Eisenberg/Owen Kline) kommer i skvis, især i en muligens foreldrevennlig «delt omsorg»-situasjon, som gir seg de underligste, pubertale utslag. 
Dom: 
Forstandig spill, fin musikkbruk og en tone som balanserer nydelig mellom sorg, forbitrelse og øm komikk gjør «The Squid and The Whale» til en «skilsmissefilm» å tro på - og i høyeste grad berøres av. 
Her er ingen skurk og ingen helt(inne) - her er alle forsvart og alle uthengt - ømt utleverende. 
Men ikke et øyeblikk hoverende. 

Historien er skrevet av Noah Baumbach over sin egen opplevelse av foreldrenes skilsmisse da han selv var barn. 
Han har selv ført den videre til film - med usedvanlig nærhet som resultat. 

All den forfengelighet, sårede stolthet og hardnakkede motstand mot erkjennelse en dalende forfatter og nyskilt far kan ha, rommes i en glimrende og selvrettferdig, men aldri overdreven Jeff Daniels. 
Men det er vinklingen mot parets to sønner - finfint spilt av Jesse Eisenberg og Owen Kline (ja da, Kevins nå 15 år gamle sønn) - som gir denne filmen klasse. 
Ingen pekefinger behøves, når voksnes dårskap medoppleves gjennom disse to par øyne. 

ELLEN MARGRETHE SAND 
",1
"Visst gjør det vondt
«Saras nøkkel» er et ålreit drama som heves av Holocaust-historien. 
Det er litt lettvint. 

FILM: 
Det kan nesten minne om juks. 
Det er klart det alltid er opprivende å se barn rives ut sine skrikende mødres armer. 
En film om Holocaust vil få en ekstra tyngde bare at historiene i seg selv er så ubegripelige og vonde. 

Det er derfor det finnes mange rent kunstnerisk ganske likegyldige filmer fra annen verdenskrig som likevel gjør inntrykk, bare på grunn av det grensesprengende historiske materialet som ligger til grunn. 

To plan 

«Saras nøkkel» er en habil dramafilm som får denne historiske tilleggsvekten. 
Filmen er basert på en roman av Tatiana de Rosnay som veksler mellom et historisk plan og et nåtidsplan. 
I 1943 blir lille Sarah (Mélusine Mayance) og den jødiske familien hennes arrestert av nazistene i Paris. 
Sarah rekker å låse inn lillebroren i soveromsskapet, og så begynner en panisk kamp for å komme seg ut av fangenskapet og tilbake til broren. 

Over seksti år senere oppdager journalisten Julia (Kristin Scott Thomas), som jobber med en artikkel om franskmennenes utlevering av jødene under krigen, at hun selv bor i Sarahs gamle leilighet, og at den ble overtatt av hennes egen manns familie i 1943 uten at spørsmål ble stilt. 

Nær historie 

Det «Sarahs nøkkel» effektivt oppnår, er å vise hvor nær denne delen av historien faktisk er, at det ikke var noe som skjedde i en alternativ sort/hvit virkelighet, men i gatene og leilighetene dagens mennesker lever. 
At dramaene som virker så fjerne har påvirket deres eget liv. 
Det ble gjort moralske valg som skapte vannringer som ennå ikke har nådd land. 

Ekteskapskonflikten som Julias oppdagelse utløser, er til å tro på: 
Hun reagerer med avsky, han påpeker at leiligheten også er hans barndomshjem, at den er noe annet og mer enn et hjemmet til en utslettet jødisk familie. 

Scott Thomas er sterk, og Aidan Quinn klarer å gjøre en lang reise i en liten birolle som den kosmopolitiske kokken som får vite at familiehistorien hans er en ganske annen enn han trodde. 

Indignasjon 

Men så er det også flere rollefigurer som er redusert til flate funksjoner i plottet, som er der fordi noen må si det de sier. 
Scott Thomas' kollegaer er parodisk overfladiske og uvitende, og må tålmodig forklares at det var franskmenn og ikke tyskere som hentet jødene og overga dem til nazistene. 

«Sarahs nøkkel» prioriterer for ofte sin egen indignasjon fremfor troverdige skildringer av mennesker og miljøer. 
Det virker litt for lettvint. 
",1
"Blod, blod og mere blod
Komedie/Grøsser 

Norge 2014 

Regi: 
Tommy Wirkola 

Skuespillere: 
Vegar Hoel, Stig Frode Henriksen, Kristoffer Joner, Amrita Acharia, Hallvard Holmen, Martin Starr, Ingrid Haas, Jocelyn DeBoer, Ørjan Gamst, Derek Mears 

Manus: Tommy Wirkola, Stig Frode Henriksen, Vegar Hoel 

Aldersgrense: 
15 år 

Egnethet: 
Ungdom/Voksen 

Altas egen B-filmkonge, Tommy Wirkola, er i godt driv om dagen. 
Et år etter Hollywood-debuten ""Hansel & Gretel: Witch Hunters"" og bare noen uker etter ""Kill Buljo 2"", er oppfølgeren til gjennombruddsfilmen fra 2009 her. 

Martin (Vegar Hoel), den eneste som overlevde nazizombieangrepet i film nummer én, er nå godt i gang med å etablere seg som Norges svar på Ash fra ""Evil Dead"". 
Til å hjelpe seg i kampen mot Oberst Herzog og hans hær av vandøde soldater, får han hjelp av noen amerikanske nerder som har sett alt for mange zombiefilmer. 
Og blodig blir det denne gangen også. 

""Død snø 2"" er en proffere, mer påkostet film enn eneren. 
Men blandingen av ramsalt nordnorsk humor og like ramsalt splattervold er den samme. 
Kjente fjes som Ingar Helge Gimle, Bjarte Tjøstheim og en særlig uheldig Kristoffer Joner dukker opp – bare for å bli hakket i småbiter. 
Bonnie Tylers ""Total Eclipse of the Heart"" misbrukes på uforlignelig vis. 

Selvsagt er det pubertalt, og selvsagt er en time og 41 minutter med vedvarende blodsprut og bannskap for mye. 
Men det er også akkurat som det skal være. 
De som likte den første filmen – hovedsaklig tenåringer og ungkarer, vil jeg tro – kommer ikke til å bli å skuffet. 
",1
"Sex-splatter
Regi: John Waters. 
Med Tracey Ullman, Johnny Knoxville, Chris Isaak, Selma Blair, Suzanne Shepherd, Mink Stole. 
Amerikansk. 
«Komedie» - 15 år, frarådes under 15, egnet voksne. 

«Kongen av bad taste» tar'n helt ut! 

I nærmere 40 år har regissøren John Waters skapt seg en slags karriere på grassat plumphet. 
Det vil si: 
Den siste tiden har han blitt anklaget for borgerlig tilpasning. 

Det tar han nå sterk avstand fra. 
«A Dirty Shame» er en sammenhengende paradering av den mest ustyrlige kåtskap, de mest usannsynlige perversjoner og den mest blussende griseprat. 

Det blir monotont. 
Mildt sagt. 
Og ikke særlig sjokkerende. 
Ikke engang morsomt - før Baywatch-stjernen David Hasselhoff sitter i et fly og - unnskyld uttrykket, det er nødvendig: - driter i hodet på en mann som fremfor alt ikke trenger en hjernerystelse. 

Men det kommer sent. 
Altfor sent. 
",0
"Let the Sunshine In
Interessant romantisk tragikomedie. 

Let the Sunshine 
In er på papiret en romantisk komedie, men den fremstiller kjærligheten mer realistisk enn romantisk, og humoren må leses mellom linjene. 
Filmen fremstår for meg mer som et oppgjør med romantiske komediers fascinasjon av ideen om «den rette». 

Det er en fortelling om en enslig middelaldrende kunstner, som navigerer seg gjennom et stadig vanskeligere datingliv. 

Varianter av den samme ulykkelige historien gjentar seg gang på gang på lerretet, mens hovedpersonen Isabelle jakter på den store kjærligheten. 
Fantastiske skuespillerprestasjoner, spesielt fra Juliette Binoche i rollen som Isabelle, gjør at den dialogtunge filmen aldri blir kjedelig. 

En overraskende og forfriskende slutt gjør at man forlater kinosalen med et underlig smil om munnen. 
Til tross for at handlingen ikke egentlig er særlig oppløftende, klarer filmen likevel å geleide inn litt solskinn helt på tampen. 

Midtlivsdating 

Filmen følger Isabelle - en skilt, middelaldrende kunstner, som jakter på den store kjærligheten og lykken hun tror følger med den. 
Men vi har ikke før blitt introdusert for Isabelle før vi introduseres for påfallende problemer ved måten hun går frem på. 

Publikum blir kastet inn i handlingen midt i en nesten komisk uromantisk hyrdestund. 
Det er ikke mye lidenskap å spore i Isabelles ansikt, i det den uspiselige og gifte bankmannen Vincent kun lykkes med å tilfredsstille seg selv. 

Selv om Vincent er det mest åpenbart gale valget av potensiell kjæreste, er han også symptomatisk for Isabelles valg av mann. 
Alle er utilgjengelige på en eller annen måte. 

Isabelles stadig mer desperate jakt etter et levedyktig forhold blir også preget av hennes egen evne til å sabotere for egen lykke med nesten kirurgisk presisjon. 

Hun er en godt voksen dame, og med alderen virker det som hun både har blitt mer desperat og mer kresen. 
Samtidig bor det en naivitet i henne, som vekselvis fungerer som en av hennes største styrker og et rent handicap. 
Kombinasjonen av disse tingene er ikke heldig for Isabelle, og gjør jakten mer utfordrende. 
Men også mer interessant for oss som ser på. 

Episodisk dramaturgi 

Enkelte dialogsekvenser er filmet i en eller svært få takninger, som setter rolletolkningen til Binoche på utstilling. 
Og for en rolletolkning det er. 
Hun sjonglerer det sårbare, det sympatiske, det naive og det det kyniske i figuren på en fabelaktig måte. 

En minneverdig innsats får vi også fra Xavier Beauvois, som bankmannen Vincent, hovedsakelig fordi han er en såpass komplett drittsekk. 
Gerard Depardieu er også plutselig med, noe som er minneverdig i seg selv. 

Filmen tar kun for seg kjærlighetslivet til Isabell. 
De andre aspektene i livet hennes forblir i skyggene. 
Vi finner ut at hun har en datter og at hun er billedkunstner, men både datteren og hennes profesjonelle liv som kunstner forblir i skyggene. 

Dette merkes på dramaturgien. 
Filmen føles som delt opp i små og store episoder. 
Vi blir kastet inn og ut av Isabelles møter med forskjellige menn, uten å helt vite hvor vi er i tid og rom. 
Det gir oss muligheten til å føle litt på kaoset som åpenbart eksisterer i Isabelles hode, men gjør det også litt vanskelig å henge helt med i svingene til tider. 

Jeg kunne tenke meg å utforske andre deler av livet til Isabelle. 
I lengden begynner jeg å miste litt interessen i datinglivet hennes, spesielt når hun aktivt jobber mot dets suksess. 
Det er heller ikke alle av Isabelles beilere som er like interessante, og jeg kunne heller tenke meg å bli litt bedre kjent med andre deler av personligheten hennes. 

Hva er en romantisk komedie? 

Sex, kunst, eksistensielle spørsmål og Gerard Depardieu 
- Let the Sunshine 
In er en ekstremt fransk film. 
Den er til tider en halv pariserloff unna å være det jeg liker å kalle ""altfor for fransk"" - et begrep jeg har brukt siden min tid på filmvitenskaplinja - men den holder for det meste beina på landjorda. 

Enkelte dialogsekvenser blir i overkant tåkete, og det er krevende å føle at det alltid ligger noe mellom linjene. 
Jeg sliter noen ganger med å helt forstå hva folk egentlig snakker om, men kanskje først og fremst hvorfor de snakker om det. 

Som helhet liker jeg likevel filmen. 
Den føles som en fransk kommentar til de vanligste stereotypene i romantiske komedier. 
Scenene som er romantiske, er skikkelig romantiske. 
De fleste er likevel mer ubehagelige. 
Litt som i virkeligheten. 
Filmen spør om ""drømmemannen"" eller ""den rette"" egentlig eksisterer - et svært betimelig spørsmål, spør du meg. 

Romantikken er flyktig, og humoren er godt skjult. 
Man må legge godviljen til for å kalle dette en romantisk komedie. 
Jeg vil karakterisere Let the Sunshine 
In mer som en knapt romantisk tragikomedie - noe som etter min mening er mer interessant. 
",1
"Alt for englene
Dansker er ikke små, runde og blide. 
De er lange, selleri-tynne og religiøst nevrotiske. 

I Luc Bessons vasete lille svart hvitt eventyr «Angel-A» opptrer Rie Rasmussen som en merkelig himmelskapning av den sorten som bare burde sitte på pubertetgutters sengestolpe og inspirere fysisk vekst iført fransk undertøy. 
I stedet ragger hun opp en arabisk svindler i Paris og utnevner seg sjøl til den håpløse underyterens skytshelgen. 

Da Shakespeare hadde møtt Besson, nevnte han støyen & raseriet som ikke betyr noe som helst. 
Besson lot som om han ikke hørte det. 
Filmen handler om en egentlig usympatisk liten egosentriker som har driti på det berykta draget som ofte blir stående uvaska i lettvinte folks liv. 
Han vil ta livet av seg. 
Det vil også den lyse dama, og svindleren klarer på mystisk vis å redde den våte stylta udrukna i land. 
Dermed oppstår både skjebnefellesskap og kjærlighet. 
Angel-A forvandler seg til gatekvikkhetens Golda Meir og ordner opp i alt. 

Kan man elske en engel på jordisk vis? 
Er man egentlig nødt til å vite det? 

Til syvende og sist blir dette en film om at tiden er en ressurs. 
Man kan bruke den til å finne opp solenergi og stakittgjerder. 
",0
"Hvor tynn er Helen Hunt?Egentlig? 

«Then she found me» kommer jeg alltid til å huske som den kvelden da jeg bare trøbla med TV-en min. 

Jeg har en Panasonic widescreen som har ødelagt livet mitt, for alle folk ser ut som høyrekvinner – breidere enn de er lange. 
Bare ikke Helen Hunt i «Then she found me». 

Fra første øyeblikk så dama så tynn ut at det føltes som en projeksjonsfeil. 
Jeg stilte inn på 16:9, 14:9, Panasonic Auto, Just, 4:3 og tre forskjellige zoom-varianter, men uansett hva jeg gjorde, så Helen Hunt halv ut. 

Til slutt resignerte jeg, og lot filmen være et varsel om hvordan vi alle blir når NRK-programmet Puls har fått fjerna alle grønnsakene uten fettsyre-merking. 

Innlevelsen i handlingen led en sørgelig vanskjebne. 
Matthew Broderick så fremdeles unaturlig tjukk ut, og jeg fikk det heller ikke til å stemme at den avmagra dama ville orke å ha sex med ham, ettersom han bare liknet en uforståelig kåt sky. 
Det var ingen egentlige poenger ved Bette Midler som biologisk mor eller at elskeren Colin Firth var så tåtrippende nevrotisk at han burde ført til at meitemark spratt fra plenen. 
Interessen kom tilbake da jeg oppdaget at Salman Rushdie spiller gynekolog. 
Som forkledning var det vellykket. 
",0
"Utvendig drama fra uinteressant skatteparadis
Det er vrient å lage en spennende biografifilm der knapt finnes dramatisk materiale. 
""Grace av Monaco"" skildrer en kvinne som påstås å berge fyrstedømmet hun har giftet seg til. 
Men det berører aldri. 

""Grace av Monaco"". 
Regi: 
Olivier Dahan. 
Med: 
Nicole Kidman, Paz Vega, Tim Roth, Parker Posey. 
Frankrike/Luxembourg/USA 2014. 
1 time 42 minutter. 
Aldersgrense: 
Tillatt for alle. 
Egnethet: 
Voksen. 

Hovedproblemet med filmen om den vakre Grace Kelly, skuespilleren fra USA som giftet seg med fyrst Rainier den 3., er at storyen aldri blir interessant nok. 
Og det selv om Hollywoods manussnekrere prøver å sprite opp virkeligheten med dramaturgiske knep. 

""Dette er fiksjon bygd på sanne hendelser"", sies det i starten. 
Hva som er dikt og hva som er ""sannhet"", får man gjette seg til. 

Nå stemmer det at fyrstedømmet var på randen av konkurs og måtte skaffe inntekter og innbyggere ved hjelp av kasinoer og skattefordeler. 
Men president de Gaulle mislikte at rike undersåtter flyttet til Monaco for å slippe å betale skatt til Frankrike. 
I 1962 truet han fyrsten med blokade. 

Filmen lar konflikten mellom de to landene forstyrre det private forholdet mellom Rainier og hans fru. 
Tim Roth spiller den bekymrede fyrsten som slåss for å berge selvråderetten til miniputtstaten. 
Det gjør ham til en trøtt og kjedelig figur som aldri klarer å vekke sympati med disse rikingene på en klippe ved den franske riviera, der også den kyniske kaksen Aristoteles Onassis har bitt seg fast. 

Nicole Kidman forsøker så godt hun kan å levendegjøre den 13 år yngre skjønnheten Grace som rakk å spille i 30 filmer før hun giftet seg til Monacos trone. 
Visst får kostyme— og sminkeavdelingen henne til å se flott ut ved å iscenesette henne som det moteikon hun ble. 
Visuelt sett er det mye snop for øynene. 

Men manuset Kidman skal fylle, svikter. 
Handlingen engasjerer aldri like sterkt som det regissør Olivier Dahans kamera så gjerne vil hver gang han velger en ultranær (ofte merkelig uskarp) filming av ansiktet hennes. 
Dilemmaet Grace strir med – skal hun si ja til nok en rolle i en Hitchcock-film (Marnie) eller skal hun vie sitt liv til å berge Monaco – blir aldri tyngende nok. 

Og den lange talen som fyrstinnen får framføre mot slutten, breddfull av store ord om kjærlighetens kraft overfor storpolitikkens maktmenn, er det rene svada staset opp med gallakjole, sølvkjede og et overdådig diadem. 
",0
"Kabaret og konflikt
Mellomkrigsdrama med kabaret, politiske toner og altfor mange løse tråder. 

HANDLER OM: 
Året er 1936 og i Paris' arbeiderklassestrøk ulmer det i opprør og usikkerhet rundt Folkefrontens valgseier, men også på grunn av arbeidsledighet og økende antisemittisme. 
Når det tradisjonsrike teateret Chansonia legges ned, beslutter en gjeng ildsjeler å bringe det tilbake til live. 
En ung, vakker sangerinne er deres store salgstriks, men de økonomiske, personlige og samfunnsmessige problemene stiller seg i kø for å gjøre gjenåpningen vanskelig. 

DOM: 
Har du lagt merke til hvordan det følger med et gjennomgående score med trekkspillmusikk i så mange franske filmer? 
Dette er en av disse filmene, og det er en smule påtrengende, til tross for at det her også er en del innslag av kabaretsang. 
«Paris 36»er et teatralsk og dunkelt lyssatt drama med et nettverk av hendelsestråder og mange karakterer. 

Her er det mye det skal favnes om, alt fra kjærlighetsintriger til revolusjon og klasseproblematikk. 
I sentrum har vi den unge kvinnen som slites mellom ambisjoner og lojalitet; den lokale sjarmøren og fagforeningsentusiasten; og den eldre scenearbeideren som gir blanke i revolusjonen, men bare vil ha en stabil jobb. 
I tillegg kommer tapte sønner, dårlige komikere, en innesluttet herre, utspekulerte, rike eiere, etc. 

Dette er helt greit gjennomført og med tidvis engasjerende tematikk. 
Tidskoloritten er fin og skuespillerne gjør en god innsats i sin sårt tilmålte tid. 
Men det er for mye som foregår - mye av det i et bablende halvmørke - og det går på bekostning av hvor mye det er mulig å la seg rive med. 
",0
"Strålende symfoni
Drama / Krim 

USA 2013 

Regi: 
Martin Scorsese 

Manus: Terence Winter, Jordan Belfort 

Skuespillere: 
Leonardo DiCaprio, Jonah Hill, Matthew McConaughey, Jean Dujardin 

Aldersgrense: 
15 år 

Egnethet: 
Ungdom/voksen 

Martin Scorseses filmversjon av den bestselgende skandaleboken ""The Wolf of Wall Street"" av Jordan Belfort, er bygget opp som en symfoni og det er ikke en eneste sur tone å høre fra noen i orkesteret. 

En ting står i hodet på Jordan Belfort – penger. 
Med et enormt vinnerinstinkt, ingen skrupler og en medfødt evne som gjør at han kan selge sand i Sahara, tjener han raskt millioner på ikke helt lovlig aksjemegling. 
Prisen for å være alfahann i en ulveflokk på Wall Street i den verste jappetiden, er imidlertid høy. 

Leonardo DiCaprio er brilliant, men han er ikke den eneste som får skinne under Scorseses dirigentstav. 
Jonah Hill gjør sin beste rolleprestasjon hittil, og selv om Matthew McConaugheys rolle er liten, er den nær uforglemmelig. 

Hver scene er nøye konstruert ned til hver minste detalj, og det er en herlig miks av ulike fortellergrep, kameraføring og flere forskjellige filmatiske virkemidler. 
Det eneste som gjør at den ikke får det siste øyet på terningen, er at den er for lang. 

Ytterst få filmer tåler tre timer, og det er noen overflødige scener i denne som kunne ha vært kuttet. 
Likevel er filmen i en klasse for seg, og den har fortjent hver eneste Oscar-nominasjon. 
",1
"Militær operasjon mot ukjent fiende
Regi: 
Jonathan Liebesman 

Manus: 
Christopher Bertolini 

Skuespillere: 
Aaron Eckhart, Ramon Rodriguez, Will Rothhaar, Cory Hardrict, Jim Parracka 

Sensur: 
15 år 

SE TRAILER ØVERST I SAKEN! 

Vi har sett det før. 
Og vi har sett det med atskillig mer humør og vidd. 
Vi snakker om at vår verden en morgen våkner opp og finner ut at sentrale punkter er invadert av utenomjordiske krefter. 
De kreftene har ikke vennlige hensikter, alt tyder på at de er ute etter å kolonisere Jorden. 
Altså først uskadelige gjøre oss, deretter ta våre ressurser. 

Her er de, forstår man, ute etter Jordens vann. 
Og vesenene fra det ytre rom ser ut som to meter høye maur, riktignok tilleggsutstyrt med hjelm, rykksekk og våpen. 
Krigsfartøyene deres minner om enorme sorgkranser av metall. 

Så følger vi en liten gruppe marinesoldater i California og deres kamp mot De ukjente inntrengerne. 
Det er en svett, innbitt og nervøs kamp, med mye bruk av krutt og mye sammenpressede setninger og uttrykk som ”Let’s get the hell out of here!” og ”What now?” og ”Son of a Bitch!”. 

En har mer enn en anelse vondt for å se berettigelsen av en slik film, hvor effektivt den nå enn er laget. 
Men noen må jo sette pris på det. 

SE TRAILER ØVERST I SAKEN! 
",0
"Flott ungdomsfilm
Drama 

Norge 2014 

Regi: 
Eirik Svensson 

Manus: Sebastian Torngren Wartin 

Skuespillere: 
Samakab Omar, Thea Sofie Loch Næss, Mohammed Alghoul, Burhan Ahmed, Kaan Kozanli, Torkel Dommersnes Soldal, Nora Tyldum Lunør, Cathrine Monton, Andrea Sitara Gran, Ferdinand Falsen Hiis 

Aldersgrense: 
11 år 

Egnethet: 
Ungdom 

Endelig kommer det en film om dagens ungdom, og ikke hvordan det var å være ung på 70-tallet. 
Filmen bør sees av både ungdom og voksne, men kanskje ikke sammen. 

Det er 16. mai og 15-åringene og bestevennene Sam (Samakab Omar) og Amir (Mohammed Alghoul), har bestemt seg for at denne kvelden skal bli legendarisk. 
Thea (Thea Sofie Loch Næss), Amirs eks-kjæreste, skal ha fest og Amir vil prøve å vinne henne tilbake. 
Det han ikke vet, er at Thea og Sam holder på å bli sammen. 
Sånt blir det bråk av. 

Foruten deres egne interne problemer, sliter de også med en gjeng eldre gutter som alltid er ute etter å ta dem. 
Og valgene de tar den kvelden, skal få konsekvenser for resten av deres liv. 
Foruten et par scener, som da deres 14-årige litt nerdete kompis blir kidnappet av en russebuss full av jenter som alle vil kline med ham, oppleves filmen som ekte og virkelighetsnær. 

Historien er klassisk med både trekantdrama, hjemme alene-fest, kulturforskjeller, slåssing og hærverk, altså ikke noe nyskapende på manusfronten, men på grunn av at vi kommer under huden på hovedpersonene blir det likevel interessant. 
Skuespillerne leverer troverdige tolkninger, og vi får sikkert se flere av dem igjen i andre filmer. 
Absolutt severdig. 
",1
"Filmanmeldelse «Happy End»:Borgerskapets diskrete angst 

Europeisk films fremste plageånd er tilbake. 
Men «Happy End» er ikke blant Michael Hanekes sterkeste. 

DRAMA/SATIRE 

«Happy End» 

Frankrike. 
Tillatt for alle. 
Regi: Michael Haneke. 

Med: 
Isabelle Huppert, Fantine Harduin, Mathieu Kassovitz. 

Mot et bakteppe av flyktningkrise og sosial dumping sitter en overklassefamilie og småplager hverandre over et middagsbord i den franske havnebyen Calais. 
De har tjent sine penger i bygg- og boligbransjen. 
Men de er ikke lykkelige. 

Patriarken Georges (Jean-Louis Trintignant) er 85, i ferd med å bli dement, og vil gjerne få lov til å dø snart, om det er greit. 
Datteren Anne (Huppert), familiens mest velbalanserte medlem, styrer butikken, «hjulpet» av sønnen Pierre (Franz Rogowski). 
Vi har følelsen av at det er han som kommer til å kjøre familiebedriften på grunn når mamma takker for seg (det er jo tredjegenerasjonsleddet som ikke fikser å vokse opp i penger, heter det seg). 

Les også: 
Michael Haneke vant Gullpalmen 

Også til stede: 
Sønnen Thomas (Kassovitz), som er lege, og hans umælende hustru Anaïs (Laura Verlinden). 
Samt Thomas’ datter fra det første ekteskapet, Eve (Harduin). 
Hun er hos pappa fordi mamma har forsøkt å ta livet av seg. 
Thomas og Anaïs har en nyfødt sønn. 
Men legen er allerede dypt inne i et dunkelt seksuelt utroskapsforhold. 

Østerrikeren Michael Haneke er europeisk films fremste plageånd, rådende verdensmester i harde, ubehagelige kinoopplevelser. 
Han har hatt gode, høyt profilerte år på 2000-tallet, med «Det hvite båndet» (2009) og «Amour» (2012). 
Nå, etter en lengre pause, synes han å ønske å gå inn i sin egen tid på en mer konkret måte enn på ganske lenge. 
Det går bare sånn passe bra, faktisk. 

Kritikken av europeisk flyktningpolitikk og «herskap og tjenere»-tematikken som ligger som en dirrende streng under historiene om de rike, ulykkelige menneskene i filmens sentrum, synes uforløst. 

Regissøren får faktisk mer, ikke minst rent visuelt, ut av kritikken av vår tids allestedsnærværende digitale kommunikasjon og ikke-kommunikasjon. 
Filmen ønsker også å diskutere hvorvidt aktiv dødshjelp er en god eller dårlig ting. 

Les også: 
Haneke hedret på Malta 

Haneke er blitt veldig dyktig. 
Som skuespillerinstruktør – innsatsene er upåklagelige, og til å konstruere tablåer å holde et distansert, observerende blikk på (fin karaokescene, for øvrig – beste siden «Min pappa Toni Erdmann», 2016). 

Han kan skape kjip, knuget stemning med den ene hånden på ryggen, og liver opp med et og annet selvmord(sforsøk). 
«Hvorfor tok du mammas medisiner?», sier far til datter. 
Datters logiske svar: 
«Det var nok igjen». 

Det er en film som støtter seg på kunnskap og håndverk mer enn den liksom går opp og slår til deg i ansiktet. 
Haneke-filmer pleier, på den ene eller andre måten, å være uforglemmelige. 
Men denne er nok ikke det. 
",1
"The Fault In Our Stars
Kalkulert tåredrypper. 

Ung kjærlighet og død har vist seg gang på gang å være en uimotståelig kombinasjon, spesielt for unge jenter, i bøker og/eller filmer som for eksempel Romeo og Julie, Love Story og Dying Young. 

Nå kommer The Fault In Our Stars med mer av det samme, men selv om den kanskje ikke scorer på originalitet, er den så avgjort sympatisk. 

Den kan oppfattes som en kalkulert tåredrypper, myntet på et ungt publikum som ikke har forutgående kjennskap til sjangertriksene, men har et friskt manus med god dialog, og en strålende Shailene Woodley i hovedrollen. 

Finner felles lidenskap 

Hazel (Shailene Woodley) har kreft og går motvillig på støttegruppemøter med andre kreftsyke. 

Der møter hun Gus (Ansel Elgort), og de finner en felles lidenskap i en bok med kreftrelatert innhold skrevet av Peter Van Houten (Willem Dafoe), og bestemmer seg for å reise til Amsterdam for å spørre forfatteren hva som skjer etter at boka slutter brått, midt i en setning. 

Men det å kunne reise på en slik tur er ingen selvfølgelighet når man er i ferd med å dø. 

Jeg har alltid problemer med å se filmer om kreft, fordi jeg ikke vil høre om sykdommen. 
Kall det gjerne fornektelse. 
Men jeg ender ofte opp med å like filmene, fordi de ikke egentlig handler om kreft, men om mennesker. 

The Fault In Our Stars legger ut noen skjebner som man kan relatere seg til, samme hvilket kjennskap man har, eller ikke har, til kreft. 

Figurene i denne historien lever med mange av de samme følelsesmessige utfordringene som alle andre, bare til en viss grad forsterket. 

Mener alt godt 

Jeg har litt problemer med å godta Gus-figuren. 
Ansel Elgort spiller ham som eplekjekk sjarmør med alt for stor selvtillit og mistenkelig mange gode og gjennomtenkte kommentarer på lur. 
Det finnes ingen slike karer, men her er han selve postergutten for drømmende fjortiser. 

Han temmes heldigvis av Shailene Woodleys fattede rolle som Hazel. 
Selv når tåredryppingen er på sitt verste, fremstår Hazel som ei klok jente, med fullt forståelig tunge tanker for fremtiden, men kanskje ikke på den måten man tror. 

Filmens beste scener handler om hennes frykt for hvordan det skal gå med de som hun skal etterlate seg, nemlig foreldrene (Laura Dern og Sam Trammell). 

For alle som har et nært og kjært forhold til Divergent, vil det kanskje være litt rart at Shailene Woodley og Ansel Elgort spiller søsken der og kjærester her. 
Men vi snakker om to helt forskjellige univers, og helt ulike figurer. 

The Fault In Our Stars mener alt godt, og gjør mye fint. 
Regissør Josh Boone har laget en helt grei film basert på den populære boka av John Greene, og vil treffe mange tenåringsjenter midt i tårekanalen. 
",1
"Farlig Oppdrag
Lekker britisk militæraction med billig historie 

Kanskje så du Farlig Oppdrag når den gikk på NRK tidligere i år? 

Denne krigsserien i seks deler henter handlingen fra ulike konfliktsteder i verden (Irak, Zimbabwe, Afghanistan og Pakistan) og utgangspunktet er en gisselfrigjøring som går skeis og som får følger gjennom hele serien. 

Farlig Oppdrag ser råskarp ut, og inneholder mye godt kameraarbeid 

Soldatskjebner 

Hovedrollene tolkes av Richard Armitage og Andrew Lincoln, sistnevnte mest kjent for sin hovedrolle i zombieserien The Walking Dead. 

Armitage spiller John Porter, en SAS-soldat som får skylden for alt som går galt under den mislykkede operasjonen, og mye av Farlig Oppdrag handler om hans frustrasjoner og demoner. 
De er det ikke så rent få av, og fler skal det bli ettersom den britiske etterretningen ikke har noen betenkeligheter med å sende Porter ut på nye (uoffisielle) eventyr. 

Lincoln spiller Hugh Collinson, Porters tidligere medsoldat som gjør militær kometkarriere og havner i MI6, og som tar Porter under sine vinger og gir ham en ny sjanse. 

Grunnen til at Farlig Oppdrag ikke løfter seg over 'middels krigsunderholdning'-kategorien, er todelt: den undervurderer meg med sine irriterende psykologiske tilbakeblikk og lar ting løse seg for lett. 
Serien tar seg heldigvis opp, men aldri til de store høyder. 

Usannsynlige vendinger 

Historien i Farlig Oppdrag spinnes rundt sårbare maktallianser mellom nasjoner og de nådeløse konsekvensene slike kan ha for vanlige fotsoldater. 

Til tider oppleves vendingene serien tar som veldig usannsynlige, og det gjelder spesielt første episode som helt klart er den svakeste både historiemessig og skuespillermessig. 

En ekstremt kritisk sitasjon berges for eksempel ved at en maktperson plutselig kommer inn i rommet og gir kontrabeskjed. 
I en annen sekvens gløtter Porter opp på tven og kjenner igjen barnet han så for syv år siden i Irak, nå syv år eldre og iført uniform. 

Mating med teskje 

Tilbakeblikkene føles kanskje nødvendige for at jeg ikke skal glemme seriens utgangspunkt, men jeg har ingen problemer med å huske hvorfor Porter har blitt som han har blitt - han har nemlig et innbitt og bittert uttrykk med 'urettferdig behandlet' stemplet i pannen hele veien. 
Overdrevne følelser og indre demoner river og sliter i figurene og fortelles med ekkoeffekt og syretrompeter i tilbakeblikkene - resultatet blir for mye mating med teskje. 

Utseendemessig ser Farlig Oppdrag råskarp ut, og inneholder mye godt kameraarbeid. 

Noen ganger blir den faktisk seende litt kunstig ut, siden det skarpe bildet avslører nyinnkjøpte klær på gisseltakere ute i ørkenen. 
Plutselig ser farlige gisseltakere ut som modeller for det siste innen gatemote. 

Hvis du regner deg som en altetende krigsjunkie, vil jeg anbefale serien. 
Men hvis du er ute etter en alternativ tagning på moderne krig fra en britisk regissør, vil jeg heller anbefale Generation Kill. 

Farlig Oppdrag er i salg fra 10.8.2011. 

Har du noe på hjertet? 
Fyr løs i kommentarfeltet under! 
",0
"Exodus: Gods and Kings
Veksler mellom å imponere og gremme. 

Jeg vil så gjerne elske alt regissør Ridley Scott gjør. 
Men hans bibelske epos Exodus: Gods and Kings er en skuffelse. 

Det er for så vidt spennende å se film laget i en slik enorm skala, men historien som fortelles mangler nerve, selv om Christian Bale gjør det han kan i en vanskelig rolle. 

Filmen er proppfull av digitale effekter som veksler mellom å imponere og gremme. 
Og så er det ikke til å komme fra at bibelhistorien den er basert på mest av alt ligner middelmådig fantasy. 

Tar seg flere friheter 

Dette er altså historien om Moses, og hvordan han frigjorde isrealittene fra fangenskap i Egypt og la ut på vandring mot det lovede landet. 

Her finner vi både den brennende busken, bibelske plager og sjøen som deler seg, men manuset tar seg nok flere friheter i forhold til kildematerialet. 

Her er fokuset rettet mot to unge menn som er så godt som brødre, men ender opp som bitre fiender. 
Frihetsforkjemperen Moses på den ene siden og den maktbegjærlige faraoen, Ramses (Joel Edgerton), på den andre. 

Christian Bale spiller en stille Moses, som motvillig tvinges inn i en uventet rolle. 
Han skildres som tvilende til all overtro, men omvendes når Gud kommer til ham i form av en liten gutt, som for øvrig fremstår som regelrett slem, hensynsløs og menneskefiendtlig. 

Bale spiller alltid med stor intensitet og troverdighet, og gjør Moses til en mer jordnær og rotfestet figur enn f.eks. Charlton Hestons legendariske Moses-figur fra De ti bud (1955). 

Jeg synes at også Joel Edgerton gjør en fin rolle som Ramses, som effektivt skildrer faraoens maktbegjær. 

Svake kvinneroller 

Ikke alle skuespillerne er like overbevisende. 
Det er umulig å ta John Turturro seriøst som den gamle faraoen. 
Aaron Paul er bortkastet som Josva. 

Og så måtte jeg bare le når Ewen Bremner, Spud fra Trainspotting, dukket opp som egyptisk medisinmann med skotsk aksent! 

Kvinnerollene, som pleier å være sterke i Ridley Scotts filmer, er usedvanlig svake denne gangen. 

Både Moses og Ramses gifter seg med vakre kvinner som aldri blir annet enn veggpryd, mens Scotts Alien-heltinne Sigourney Weaver spiller en rolle som bare forsvinner. 

Nå er det slik at de fleste skuespillerne nødvendigvis forsvinner i denne filmen, for skalaen er så vanvittig stor at de av og til blir som bittesmå plastfigurer. 

Det er åpenbart at det er lagt ekstremt mye jobb i kostymer, kulisser og visuelle effekter. 
Exodus: 
Gods and Kings ser bibelsk bra ut, enten det er enorme slagscener, gresshoppeinvasjon, eller deling av sjø som står på dagsorden. 
Unntakene er sekvenser som fremstår i overkant digitale og kunstige. 

Filmen virker uforholdsmessig kald og pregløs. 
De fleste figurene blir aldri mer enn diffuse omriss. 
Det er foruroligende at filmens mest følelsesladde øyeblikk kommer i form av en tekstplakat, der Ridley Scott dediserer filmen til sin bror, Tony Scott, som døde i 2012 
",0
"Se opp
Pixar ruler fremdeles! 

Se opp er Pixars tiende spillefilm (deres første i 3D). 
Og det er ingen tegn til at suksessrekken brytes. 
Se opp er et vidunderlig eventyr, med en uventet helt i senter for en handling som fører med seg både humor, spenning og en liten tåre i øyekroken. 
Den kan nok ikke måle seg med Pixars aller beste filmer, men nå er det slik at selv deres sjuende beste film er bedre enn det meste annet innen dataanimert underholdning! 
Derfor blir Se opp nok en velfortjent supersuksess! 

Den uventede helten er den 78 år gamle grinebiteren Carl Fredricksen, som tar med seg huset sitt på en høytflygende reise til sin barndoms drømmemål, en sagnomsust foss i Sør-Amerika. 

Men han får uventet reisefølge av den 8 år gamle speidergutten Russell. 
Sammen setter de kursen sørover mot nye eventyr, og kanskje oppdagelsen av en anerkjennelse eller to om livet. 

Litt for trygg 

Pixars regel nummer en er, som vanlig, at ”story is king”- historien er det viktigste. 
Har man ikke en god historie, har man ingen god film. 
Og historien er på stell også denne gangen. 
Se opp handler om å oppfylle drømmer, og leve livet man kanskje en gang hadde planlagt, men aldri turt å leve. 
Dette er kanskje ikke det mest barnevennlige materialet, men regissørene Pete Docter og Bob Peterson fortjener ros for å tørre å pushe dette på ungene. 
Se bare på åpningen, som viser Carls liv i revy, fra barndom til alderdom, med både kjærlighet og smertefullt tap. 
Dette er en fantastisk nydelig sekvens, og er filmens høydepunkt! 

Men jeg føler at Se opp resirkulerer en del av humoren vi har sett i andre Pixar-filmer. 
Flere av poengene er forutsigbare, og det slår meg at manuset er skrevet litt for trygt. 

Her skulle jeg ønske at Docter og Peterson tok flere sjanser, og kanskje vært litt upolitisk korrekte innimellom. 
Spesielt gutterollen er kanskje litt tynt skrevet. 
Filmen kunne hatt godt av en litt eldre og smartere gutt som motvekt til Carl Fredricksen. 

Animasjonen er selvfølgelig førsteklasses, så sørg for se filmen digitalt! 
Se opp vises også i 3D i de kinosalene som har teknologien på plass, og det gir selvsagt filmen en ekstra dimensjon, både bokstavelig talt og i overført betydning. 
Synet av en million ballonger i 3D er imponerende. 
Likeså den fargerike jungelen, de fargerike dyra, dogfighten rundt et luftskip, og detaljrikdommen i Carl Fredricksens furete ansikt 
",1
"Kjærlighet på blå resept
Men sexscenene er ikke det råeste i «Blå er den varmeste fargen». 

FILM: 
Egentlig tror jeg ikke helt på at de spiller skuespill, Adèle Exarchopoulos og Léa Seydoux. 
Ikke i den meget omtalte, syv minutter lange sexscenen mellom de to, der omklamrende positur følger omklamrende positur mens flombelysningen over de feilfri kroppene sørger for at publikum kan bedrive inngående studier av skuespillernes teknikk, om de skulle ha lyst til det. 
Ikke, særlig ikke, i den siste, dødbringende krangelen, lenge etterpå, der bruddet viser seg å være uunngåelig. 

Det føles naknere og råere, selv om klærne beholdes på: 
Kjæresteparet slynger skrikende anklager og hulkende unnskyldninger mot hverandre, mens syndefloder av snørr og tårer renner nedover kinnene på dem. 
«Blå er den varmeste fargen» er en av disse sjeldne filmene der det er utrolig, absurd, å tenke på at det står et filmteam i samme rom som skuespillerne. 
At det som skjer, ikke er livet selv. 

Intimt, sanselig 

Om en skal dømme etter alt som har skjedd etter at «Blå er den varmeste fargen» vant Gullpalmen under Filmfestivalen i Cannes i mai, har det vært minst like mye hamring og jamring utenfor lerretet. 
Seydoux har sagt at Kechiche fikk henne til å føle seg som en prostituert på settet, han har svart med å skjelle henne ut på trykk. 
Kanskje har noe av dramaet bidratt til dirringen i selve filmen. 
Det er en kjærlighetshistorie som aldri slår blikket ned. 

«Blå er den varmeste fargen» gjenforteller det flokete og forheksende forholdet mellom Adèle (Exarchoploulos) og Emma (Seydoux), fra de først passerer hverandre i en fotgjengerovergang og møter hverandres blikk til de skiller lag for godt, mange år senere. 
Det på alle måter en intim, sanselig film, fortalt i pustende nærbilder. 
Særlig Adèle, som er yngre og mer uerfaren enn den verdensvante Emma og ikke har tenkt på seg selv som lesbisk før kroppen hennes informerer henne om at det er hun, ser ut til å leve fra øyeblikk til grådig øyeblikk. 

Klør og tærer 

Men som med alle forhold, kommer hverdagen og klør og tærer. 
Det blir stadig tydeligere at paret tilhører forskjellige klasser og kulturer. 
Den ambisiøse, energiske kunstneren Emma og den huslige arbeiderklassejenta Adèle trekker i hver sin retning. 
Emma er trygg på legningen sin, Adèle griper seg i å se lenge på barna på barneskolen der hun jobber, i uuttalt sorg over det hun tenker hun må forsake hvis hun blir hos Emma. 
Men kilen som kommer mellom dem, er i liten grad knyttet til at de er et lesbisk par. 

Det har mer å gjøre med at de ganske enkelt er forskjellige personligheter som prøver å dele et hus og et liv. 
I historiens kilde, et tegneseriealbum av Julie Maroh, er fortellingen langt mer politisk, og press og fordømmelser fra omgivelsene har mer å si. 
Det spørs om ikke Kechiches tilnærming gjør at Emma og Lea kommer nærmere seerne, uavhengig av legning. 

Føles ikke lang 

Iblant kommer følelsen av at både Kechiche og skuespillerne har latt seg styre av instinkt, av hjertet mer enn hodet. 
Historien beveger seg i sprang og rykk, tar omveier. 
Men det gjør ikke så mye. 
«Blå er den varmeste fargen» varer i tre intense, levende timer. 
Det føles ikke så lenge. 
",1
"FILM:Stjernenostalgi 

Man tager en ny-klassisk sci-fi-film (fra 1999), pusser den opp fullstendig - og omgjør den til 3 D. 
Og det betyr? 
Forunderlig gode greier! 
Fanatiske Wars-purister får ha meg unnskyldt! 

Nå er ikke denne «Star Wars»-episoden av de eldste, bare 12 år gammel. 
I Star Wars-kronologien ligger den imidlertid først; den beskriver påfølgende nøkkelfigurenes tilsynekomst. 
Og som sådan er den et must for alle fans. 
Jeg anmeldte den da den kom i 1999. 
Og var meget begeistret da. 
Og er det fremdeles. 

Men 12 år går ikke upåaktet hen i en sjanger som denne. 
Dataanimasjonsteknikken har tatt lysår av utvikling. 
Og det merkes; mange detaljer i det tekniske dippedutt-utvalget er selvfølgelig eldgamle nå Likevel er det fortsatt adskillig imponerende spesialteknikk. 

Dessuten er det såpass stort følelsesregister og såpass omfattende karakterutvikling, at filmen også har en del gode gammeldagse kvaliteter, som beviser at ikke all ny hitech-action er god action. 

Den største tekniske forandringen er at det nå kommer i 3D. 
Det er godt gjort, fordi 3D'en ikke er brukt til aggressive sjokkeffekter midt i ansiktet på publikum, men til å gi hele historien store, følbare dimensjoner av dybde. 
",1
"Den perfekte Potter-filmen
Et mektig og dystert farvel med den eskapistiske lille trollmannen som rømte fra britisk middelklasse for å bli en fri galning. 

""Harry Potter og dødstalismanene del 2"": 
Britiskamerikansk eventyrfilm. 
2011. 
2 timer, 10 minutter. 
11 år. 
Regi: 
David Yates.Med: Daniel Radcliffe, Emma Watson, Rupert Grint, Ralph Fiennes, Alan Rickman. 

Så ble det slutt. 
Elvis døde. 
John Lennon døde. 
MichaelJackson døde. 
Det finnes virkelig en slutt. 
Det har vært en voksende glede åfølge den skjebnevalgte lille brille-martyren Potter som brøt ut av enDickens-ond familie av britiske standard-slektninger og ble trollmann som sinedøde foreldre. 
Det er mektig eskapisme. 

Guttungen er voksen nå. 
Han vet hva redsel er, han skjønnerskjebne. 
I et voldsomt, metaforisk og nesten uendelig slag kjemper han motVoldemorts siste rest av udødelighet og er klar til å ofre seg selv. 
Det ersoldatromantikk og en klassisk krigs-sentimentalitet av den sorten som samfunnskapte når de trengte å lure unge menn ut på slagmarken. 

Dette er også underholdningens sjel. 
Enten du spiller ""Callof duty"" eller leser ""Ringenes herre"" handler det om å bekjempede du ikke liker med vold og vanvidd. 
Det er ikke sånn at Voldemort hadde littrett eller at Sauron få må en sjanse til å forklare seg. 
Rambo eller en brillete gutt med magikerstav kommer ogkverker dem. 
Det er det han gjør. 

Minst én gang hvert femte år trenger vi en påminnelse om atunderholdning ikke er virkelighet. 
Det kommer nye psykologer, og alle skal ogsåsi noe. 
Den siste Potter-filmen er så voldsom at sjela flytter seg, men ingentror egentlig at den avler satanister eller sadister. 
Det blir jul selv om du kjøper en hedningefilm til barnebarna dine. 

Jeg så filmen igjen på Blu-ray og kan bare si: 
Hvis grusomheterkan være så vakre som dette, så kan de like gjerne ha perfekte bilder. 
",1
"Søt historie, stivt fortalt
En historie om jenter og gutter omkring de seksten, pluss/minus et år. 
En film om forelskelser, knuste drømmer, svik, vennskap. 
Det hele utspiller seg i ei lita bygd i dagens Norge. 
De fleste av ungdommene er fastboende, en av dem er på ferie der. 

Det er en søt historie. 
En gjennomført søt historie. 
Dessverre er den også gjennomført på en stiv måte. 
Noe som bevirker at en ikke får opp det helt store engasjementet for dette sujettet, hvor sympatisk og velmenende filmen enn er. 

Men, for all del, målgruppen lar seg kanskje engasjere. 
La oss håpe det. 
",0
"Justice League
Solid action, likegyldig historie. 

Så er de her, Justice League. 
Gjengen som Warner Bros. og DC Comics håper skal bli like store som Avengers. 
Det er ikke helt lett å se for seg at det blir en realitet, fordi filmen rett og slett ikke er like god. 

Om det kun er superhelt-action som teller, innfrir Justice League med ett arsenal av data-genererte sekvenser. 
Underholdningsfaktoren er likevel forbausende middels. 

Regissør Zack Snyder pøser på med drønnende effekter, der både superhelter og skurker slenges i vegger så betongspruten står gjennom hele filmen. 
Det blir faktisk litt ensformig og masende, etter hvert. 

Filmens største problem er likevel at den tar seg selv veldig alvorlig, med lite rom for selvironisk tøys og moro. 
Justice League virker som en broket forsamling med et lovende potensial som denne filmen ikke makter å utnytte fullt ut. 

Samler superhelter for å bekjempe trussel 

Batman (Ben Affleck) forsøker å samle en gjeng superhelter. 
Verden trues nemlig av dommedagsfiguren Steppenwolf (Ciarán Hinds), som er på jakt etter tre såkalte moderbokser. 
For lenge siden ble de gjemt av henholdsvis amasonene, atlantianerne og menneskene, fordi de kan ødelegge jorda hvis de blir forent. 

Nå søker Batman hjelp fra Wonder Woman (Gal Gadot), Aquaman (Jason Momoa), The Flash (Ezra Miller) og Cyborg (Ray Fisher) for å nedkjempe Steppenwolf. 
Første utfordring blir å finne ut hvordan de kan gjenopplive den avdøde Superman (Henry Cavill). 

Justice League fører oss inn i en pågående historie, der det absolutt er en stor fordel å huske begivenhetene i både Man of Steel, Batman v Superman: 
Dawn of Justice og Wonder Woman. 

Ikke alle figurene kjenner hverandre ennå, og båndene mellom dem er løse og uklare. 
Dette er en gjeng der flere egentlig ikke ønsker å samarbeide. 
Filmen sliter med å opprette emosjonelle bånd mellom dem - og til publikum. 

Figurene er også veldig alvorstunge. 
Når det er Ezra Millers oppgave å være komisk avlastning, forstår man at humor ikke har stått i høysetet for Zack Snyder. 
Miller er nemlig ikke en utpreget lattermild type. 
Justice League kunne hatt godt av en gjennomgående lettere tone, men det går ikke med denne rollebesetningen. 

Det er i de mange action-sekvensene vi ser hva Zack Snyder er best på, nemlig å komponere effektfulle kampscener som er både kaotiske og virtuose på samme tid. 
De har imidlertid ingen emosjonell slagkraft, som i Patty Jenkins' Wonder Woman, og virker av og til repeterende og uttværet. 

Men alle som liker filmer som får det til å kile i ørene og blinke i øyeeplene, vil kunne sette pris på at det er lagt ned mye tid og krefter i å få Justice League til å se ut som den gjør. 

Figurenes ulike superkrefter blir vist frem i all sin prakt, enten det er The Flash sin hastighet, Aquamans håndtering av vann, Wonder Womans styrke, Supermans lasersyn eller Cyborgs kontroll over teknologi. 

Batman har riktignok ingen superkrefter, men mange leketøy. 
Når han blir spurt om hvilken evne han har, svarer han som sant er: 
""Jeg er rik!"" 

Betydelige mengder fantasifull action 

Justice League har noen hyggelige norske innslag. 
Det er morsomt å høre Sigrid fremføre en coverversjon av Leonard Cohens Everybody Knows i filmens åpningssekvens. 
Det er også gøy å se Lena Loven Kongsli gjenta rollen fra Wonder Woman som amasonen Menalippe, mens Daniel Stisen opptrer i en liten rolle som stor kriger. 

Den største attraksjonen ved Justice League er likevel, som i Avengers, å se et knippe superhelter samarbeide mot en felles fiende. 
Det resulterer i betydelige mengder av fantasifull action. 
Dessverre er fienden av den sedvanlige sorten, en digitalt skapt kjempe med skummel stemme som bare er ond for å være ond. 

Steppenwolf er ikke særlig interessant, og forunderlig inkonsekvent i sin logikk. 
Når Justice League-heltene invaderer hans hovedsete i en nord-russisk by, sier han ""la dem bare komme"", selv om han vet hvilken trussel de utgjør. 
Slike slappe manusavgjørelser er med på å trekke ned helhetsinntrykket. 

Produksjonen av Justice League ble preget av en personlig tragedie i Zack Snyders nærmeste familie, som gjorde at han overlot fullførelsen av filmen til manusforfatter Joss Whedon. 
Han skal ha gjort en del endringer og spilt inn flere nye scener, men det er umulig å se noen tonale problemer i filmen. 

Justice League fremstår som et rent Zack Snyder-produkt, på godt og vondt. 
Den er ganske solid på actionområdet, men virker litt likegyldig på historiefronten. 
Da er det like greit at spilletiden holdes nede på to timer. 

Alle figurene har egne filmer på gang, og det er lov å se frem til det, spesielt Wonder Woman 2, men den første samlingen av disse DC-heltene fungerer ikke så godt som det var lov å håpe 
",0
"Barsk tidsreise
Regi: 
Carsten Myllerup. 
Med Pernille Kaae Høier, Mikkel Konyher, Kjeld Nørgaard, Nikolaj Steen, Andrea Vagn Jensen. 
Dansk eventyr - 7 år, frarådes under 7. 

«Tilbake til fremtiden» møter «Pippi Langstrømpe» i en barsk, delvis vellykket dansk barnefilm. 

Det handler om Oskar og Josefine, meget unge kjærester, som ad mystiske og fantastiske omveier møter Satan selv, på dansk kalt hr. Thorsen. 

Det finnes, som man forstår, ingen fortellende grenser her. 
Og for sikkerhets skyld: 
Også Jesus dukker opp. 
I en bitte liten birolle, riktignok. 

Hr. 
Thorsen utstyrer Josefine med et smykke, som han lokker med kan få henne til å reise i tiden. 
Josefine - et menneske med svakheter som alle oss andre - sier «litt ja» til å motta smykket. 
Og det blir en barsk reise tilbake til middelalderen. 
Der er det heksebål og overtro og mye rart. 
Men altså også Oskar og Josefine - litt til og fra, som kan redde liv, gjøre godt og endre de påfølgende slekters gang ved hjelp av hr. Thorsens smykke. 

Det er avgjort fantasirikt, nokså spennende og av og til nesten til å tro på. 
Men fortellingen er nesten forunderlig flatt og uengasjert fortalt - særlig gjennom de unge. 
Og de ellers spennende religiøse elementene virker derfor bare påklistret. 
",0
"Blodig bullshit
Stjernebesøk til tross, «Law Abiding Citizen» bør forbigås i stillhet. 

||| 

FILM: 
I går satte Hollywood-stjernen Gerard Butler seg på flyet til Oslo for å promotere «Law Abiding Citizen». 
Siden vi ikke akkurat er bortskjemte med stjernebesøk i Norge, begynner de paranoide varsellampene å blinke. 
Jeg mener, tar du turen til Norge for å promotere filmen din, er den A: 
Så smal at den er avhengig av dyptpløyende avisoppslag. 
B: 
Så dårlig at filmen må overskygges av stjerneglans. 

Med folk som Jamie Foxx («Miami Vice») og nevnte Butler («300») på rollelista, og et manus skrevet av mannen bak «Street Kings» (2008), sier det seg selv at «Law Abiding Citizen» ikke akkurat beveger seg i det smale segmentet. 

Svært forenklet kan filmen beskrives som en blanding av «Se7en» (1995) og «Saw» (2004), og handler om Clyde Shelton som går rambo på et rettssystem han finner totalt ubrukelig. 
Butler spiller rollen som hevneren som tar livet av en rekke mennesker for den gode saks skyld. 
Men i motsetning til for eksempel «Se7en», som er en av de mer toneangivende thrillerne på 90-tallet, legger «Law Abiding Citizen» thrillerelementene på hylla allerede etter femten minutter. 
Igjen står en parodisk handling, en rekke spekulative, meningsløse mord, lite gjennomtenkte scener og skuespillerprestasjoner langt under pari. 
",0
"«The Homesman»:Annerledes western med underlig radarpar 

Westernsjangeren i tradisjonell forstand er oppbrukt, men sannelig finnes det historier igjen å fortelle fra den tida nybyggerne erobret prærien. 
«The Homesman» er en av dem. 

Mens irene og italienerne som utvandret til Amerika, slo seg ned i byene, dro nordmenn i hopetall til Midtvesten fra 1860 og utover. 
De første årene bodde de i kummerlige jordhytter før de klarte å bygge seg hus på prærien. 

Hilary Swank framstiller utmerket den driftige og fromme Mary Bee Cuddy. 

I dette fysisk paddeflate og mentalt harde landskapet åpner filmen til den drevne skuespilleren Tommy Lee Jones der han ikke bare har den mannlige hovedrollen, men også regien. 

Kvinnene i sentrum 

Det fascinerende med ""The Homesman"" er at storyen legger seg så grundig på siden av det mannlige klientellet vi forbinder med westernsjangeren. 
Endelig får kvinnene stå i sentrum, ikke bare som ofre, men som handlekraftige hjelpere. 

Hilary Swank framstiller utmerket den driftige og fromme Mary Bee Cuddy, en dame som har klart seg imponerende bra som nybygger i staten Nebraska, bortsett fra dette ene: 
Hvordan skal hun få seg en mann? 

Langt verre har det godt med tre gifte kvinner i nabolaget. 
Alle som en har de mistet forstanden, enten fordi barn har dødd av difteri eller i abort, eller ektemannen har oppført seg voldelig. 
Mary Bee er i samråd med stedets prest villig til å kjøre de tre sinnsforvirrede til nabostaten Iowa der en pastorfrue (Meryl Streep) vil ta imot og gi dem pleie. 

Lee Jones et vittig syn 

Etter de første impresjonistiske, nesten groteske skildringene av nybyggerkvinnenes pinsler introduseres figuren til Tommy Lee Jones på et så galgenhumoristisk vis at man må flire godt. 
En dynamittladning har lagt igjen svart sot rundt rynkene i fjeset hans, det er et vittig syn, kan jeg love. 

Regissøren har tydeligvis moret seg med å spille avdanka gubbe som nesten tas livet av i andre akt. 
Einstøingen George Briggs hadde dødd av et tau om halsen hvis ikke nettopp vår kvinne, Mary Bee, kom ham til unnsetning i siste sekund. 

Snart blir ""The Homesman"" en roadmovie over prærien der Briggs og Bee i tospann kusker av gårde med de sinnsforvirrede gjemt bak i vognen. 

Det hele kunne blitt monotont og kjedelig, men fordi regissøren tviholder på motsetningen mellom den overlegne, tøffe mannen og den underlegne, likevel sta kvinnen, blir resultatet et interessant portrett av to ensomme sjeler som takler præriens mange farer. 
Langsomt nærmer de seg hverandre i respekt og sympati. 

Tragisk ende 

Både Lee Jones og Swank viser hvilke eminente skuespillere de er idet de får fram troverdige særegenheter og reaksjonsmønstre hos hver sin skikkelse. 
Riktignok er det sjokkerende og overrumplende hvordan den ene av dem brått skrives ut av reisen på tragisk vis, noe jeg egentlig misliker. 

Men epilogen som følger, viser at regissør Lee Jones ikke fristes til sedvanlig hollywoodsk sentimentalitet. 
Han tør å bruke små, indirekte tegn på at et menneske kan endre holdning og lære av en annens moral. 
Slik reises et nydelig minne om en avdød til tross for gravstøtten så ironisk faller i elva og flyter av sted. 
",1
"Her er Harold
Strålende Sundquist i møbelkomedie. 

Det er fantastisk at Bjørn Sundquist, en av Norges mest markante skuespillere, får bryne seg på en film som Her er Harold. 
Her får han nemlig være akkurat en slik figur du vil se ham som. 
Det kler Sundquist og spille skarp og råkjefta herre med et mørkt livssyn. 

Regissør Gunnar Vikene bruker ham for alt han er verdt i en svart komedie som kanskje ikke innfrir alt som det lovende utgangspunktet legger til rette for, men er en underholdende underfundighet med en strålende Sundquist i hovedrollen. 

Møbelhandler Harold Lunde i Åsane har mistet alt, og legger skylda på møbelvarehuset som ligger ved siden av, nemlig IKEA. 
I ren desperasjon kjører han mot Sverige for å kidnappe IKEA-gründer Ingvar Kamprad og ta hevn. 
På veien plukker han opp ei ung jente, Ebba (Fanny Ketter), som blir hans medsammensvorne. 
Men hvordan finne Kamprad, og hva skjer i så fall da? 

Lattervekkende og lun 

Historiens utgangspunkt er kanskje morsommere enn det som kommer etterpå. 
Når Harold først kommer seg til Sverige, mister både han og handlingen til tider litt fokus, blant annet med et litt mindre interessant sidespor om forholdet mellom Ebba og hennes mor. 

Her er Harold i perioder en bakgrunnsfigur, noe jeg synes er uheldig. 

Det er også en liten historie i filmen om Harolds journalistsønn i Oslo, Jan (Vidar Magnussen), som virker å ha som viktigste funksjon å forklare hvordan Harold kommer i besittelse av en pistol. 
Senere forstår man imidlertid litt mer av denne historietråden, selv om det heldigvis ikke blir overforklart. 

Det er ingen hemmelighet at Harold og Kamprads veier virkelig krysses i løpet av handlingen, og filmen er aller best når det handler om dem. 
Samspillet mellom Sundquist og Björn Granath er en nordisk variant av Gretne gamle gubber med lun humor og lattervekkende situasjoner. 

Granath spiller godt i rollen som forretningsmannen som ikke lar seg vippe av pinnen så lett, og som har en noe uortodoks holdning til så mangt. 
Jeg aner ikke om det er noe som ligner den ekte Ingvar Kamprad her, men filmversjonen av ham er i hvert fall en kostelig figur. 

Ekte og treffende 

Regissør Gunnar Vikene har også skrevet filmmanuset, basert på en historie av forfatter Frode Grytten. 
Resultatet er ofte gledelig godt, med treffende personkarakteristikker og problemstillinger som virker ekte, selv når de nærmer seg det absurde. 

Filmen har nydelig foto av svenske Simon Pramsten og tøff musikk av Janove Ottesen, som iblant kan minne om Ola Kvernbergs musikk i Nord, bare mer rocka. 

Akkurat som Nord, er Her er Harold en slags roadmovie, der hovedfiguren blir nødt til å revurdere sin egen livssituasjon i møte med andre mennesker på veien. 
Dette uttrykker Bjørn Sundquist med en less-is-more-strategi som kler figuren godt. 
",1
"Ujevn skovtur
En 82 minutters blåtur ut i skogen i Finnmark, krydret med bannskap, bæsj og trolldom. 

Tommy Wirkola, landets minst selvhøytidelige regissør, er tilbake, knapt ett år etter han ga oss nazizombiene i «Død snø». 
Denne gangen med en mockumentary - liksomdokumentar - en hyllest til lavbudsjettssensasjonen «Blair Witch Project» fra 1999. 
Fiskeren Wagles sønn Tordenskjold - jobber som frisør i Oslo - har gått seg vill i skogen, og faren frykter han er tatt av den skumle fjordheksa. 
Han samler et broket lag bestående av bygdas skyteglade lensmann, et kvinnelig medium, en skeptisk, småpedofil lærer og entertaineren Rock Fjellstad. 
Det hele dokumenteres på film av kameramannen Pablo. 

Han har referanseapparatet i orden, Wirkola, og rekker også å hedre bad Taste-kongen John Waters, mannen bak kultklassikeren Pink Flamingoes. 
Den mest beryktede scene herfra - den hvor dragqueen Divine spiser ekte hundebæsj - får sin nordnorske vri her, forhåpentligvis er det smeltet sjokolade Kristoffer Joner får i seg. 
Om det er Karl Ove Knausgårds kåte vikarlærer fra Min Kamp 4 eller Gymnaslærer Pedersen vi skal tenke på når Joner ber ungjentene i klasserommet sette seg på fanget, får være opp til hver enkelt å vurdere. 

Dialogen er akkurat så ramsalt og morsomt skrevet som vi allerede vet disse gutta kan - og den leveres prikkfritt av Stig Frode Henriksen. 
Problemet er bare at man trøtner litt etter hvert når filmen så til de grader hviler på dialog. 
Det skjer rett og slett så lite at man etter hvert tar seg til å savne blodspruten fra forrige film. 
Det blir 82 minutter med litt for mange dødpunkter, selv utstyrt med lukteark i kinosalen klarte jeg ikke å unngå å kjede meg litt. 

Norsk film trenger definitivt Wirkola - som spyr ut filmer på siden av det norske filmsystemet - men «Kurt Josef Wagle - og legenden med Fjordheksa» må ses på som et lite hvileskjær mens vi venter på den annonserte Hollywood-debuten hans. 

ØYSTEIN DAVID JOHANSEN 
",0
"Epic
Ligner litt for mye på litt for mange andre filmer. 

Jeg tror Epic har fått feil tittel. 
Denne filmen bør egentlig hete Copy. 
Dette er nemlig en pytt-i-panne-film, der alle ingredienser er hentet fra andre filmer. 

Du har mikrovesener i naturen, en sterk tøffing, en søt kjekkas, to morsomme sidekicks, den største helten er selvsagt ei jente og det ligger et miljøbudskap i bunn. 

Epic er helt grei underholdning for barn, men er fri for nytenkning og originalitet. 
Det er så åpenbart at filmen er konstruert via analyser av hva som har fungert før. 
Her er ikke én eneste sjanse tatt. 

Blir magisk forminsket 

Historien er løst basert på William Joyces bok The Leaf Men and the Brave Good Bugs. 
Mary Kathrine (MK) besøker sin far, en forsker som er besatt av å finne små vesener i skogen. 

Så finner hun selveste skogdronninga, som er dødelig såret etter et angrep fra onde krefter. 
MK blir magisk forminsket, og får et oppdrag som betyr liv eller død for både skogen og resten av verden. 

Hun må sørge for at dronningens livskraft videreføres til en passende arvtager, men de onde kreftene er etter henne. 

Dette ligner litt for mye på litt for mange filmer jeg har sett før. 
Et menneske som oppdager en hemmelig mikroverden i skogen ble bedre og festligere fortalt i Arthur og Minimoyene. 
MKs skrullete far er åpenbart basert på kokkeklomsen i Rottatouille. 

Sneglefigurene Mub og Grub er helt klart denne filmens Timon og Pumba. 
Ronin er tøffingen som er flink til å slåss, mens Nob er skjønningen som MK kan forelske seg i. 

Det er som om regissør og medmanusforfatter Chris Wedge har slått opp i læreboka på kapittelet «hvordan skape et persongalleri som kan tekkes flest mulig på en gang». 

Lov å forvente mer 

Men bortsett fra dette, må filmen berømmes for en ekstremt detaljert og vakker skildring av den ville skogen og dens innbyggere. 
Jeg liker også hvordan de små figurenes forhold til tid og rom forklares. 

Og det er nok av action her til å holde oppmerksomheten ved like. 
Det som regissør Chris Wedge derimot ikke har fått helt til, er å formidle den samme varmen og de frodige personlighetene som hans Istid-filmer hadde. 

Hvorfor filmen heter Epic, er ikke godt å si. 
Sannsynligvis har en markedsavdeling kommet frem til at det er mer salgbart enn en tittel som faktisk gjenspeiler handlingen. 

Den norske distributøren har i det minste puttet på undertittelen Skogens hemmelige rike, som beskriver filmen bedre. 

Jeg har en anelse av at landets barnefamilier vil stille seg mer positive til denne filmen enn meg, men jeg mener det er lov å forvente mer av en digital animasjonsfilm med høyt budsjett enn å være et minste felles multiplum av alle andre animasjonsfilmer fra det siste tiåret 
",0
"Arme Afrika
Jeg tror egentlig ikke på amerikanske og europeiske filmer fra Afrika. 
Nedladenheten ligger i den rosa rasens gener, og den må antakelig manipuleres bort. 

Skildringen av afrikanere skjemmes av imitert ape-estetikk: 
Det er for eksempel altfor mange filmer der afrikanske frihetskjempere fremstilles som rabiate barbarer som vifter med våpnene og hoier primitivt begeistra for vold. 
Kanskje er det sånn, men det betyr ingenting. 
Vi har ikke rett til å framstille Afrika sånn lenger. 

Hele «Blood diamond» bygger på den amerikanske forestillingen at alle afrikanere med våpen er ville dyr, og man må først og fremst sørge for at de går tilbake til treplogen. 
Derfor må de ihvertfall ikke få selge diamantene sine, for da kjøper de geværer, akkurat som de ukontrollerbare indianerne gjorde i Amerika. 

«Blood diamond» er i tillegg et ekstremt tåpelig romantisk drama som ville blitt hudfletta og æreskjelt av vestlige filmanmeldere om den ikke hadde simulert samfunnskritikk. 
De hvite skurkene er kyniske diamanthandlere som kanskje finnes og kanskje er helt annerledes. 
Uavhengig av dokumentarisk troverdighet har temaet samme magiske virkning på europeere som ordet «våpenhandler» i den like dumme Nicolas Cage-filmen «Lord of war». 

Leonardo DiCaprio spiller sørafrikansk leiesoldat som oppdager at en afrikansk fisker i slaveri for frigjøringsrørsla har funnet den store rosa diamanten. 
Allerede der oppstår to vitser. 
Å jakte på den store rosa diamanten er bare et brettspill for snille regnværsbarn. 
DiCaprio er faktisk et snilt diskotek-barn, og hver gang han skal se kynisk ut, skyver han underkjeven opp, sånn at han ser ut som en paralysert snustygger. 
Jeg har en bønn: 
Dere må ikke la Disco-Leo spille farlige forbrytere og farligere soldater. 
Det blir Lille Kylling 2 hver gang. 

Enda verre er den casablankiske romansen med Jennifer Connelly. 
Hennes styrke som skuespiller var at det litt tomme blikket virket som en naturlig fortsettelse av enkel kropps-sensualitet. 
Når dama skal se ut som om hun tenker, virker ansiktet som et hjelpeløst offer for sykdom eller medisinmisbruk. 

En scene der Disco-Leo sitter skadeskutt i fjellsida og snakker sentimentalt med journalistdama si er antakelig en av de verste kalkun-begivenhetene i historien. 

Djimon Hounsou står for filmens eneste vanntette fortelling og avspeiling av troverdig lidenskap. 
Han forsøker å finne sønnen som ble bortført av de ville frigjøringsapene, og den delen av historien engasjerer. 
Her er ekte fortvilelse, ekte raseri, ekte kjærlighet og tvilrådighet. 
Og Hounsou trenger ikke forstrekke fjeset sitt for å se voksen ut. 

Men han kan ikke redde amropeernes lystent masochistiske fordomsdrama. 
",0
"Intellektuell papirbretting
Ikke alt skal være lett tilgjengelig. 
Noe skal fortelles i lignelser. 
Men dessverre har regissør og manusforfatter Dag Johan Haugerud pakket inn nøkkelen til gåten slik at jeg detter av. 

Og det er synd. 
For jeg har stor sans for filmskapere som vil lage uforutsigbar film. 

Formmessig er det mye metapreg og eske-inni-eske-lek over Haugeruds eksperiment: 
Filmen skildrer en mann som vil lage en film med sosialantropolog Thomas Hylland Eriksen. 
Begge blir etter hvert distrahert av en ung kvinne som drømmer om å lage en film om origami, kunsten å brette figurer av papir. 

Tradisjonell fortolkningslogikk tilsier at den indre fortellingen om Origami-jenta kaster vesentlig lys over rammefortellingen. 
Men lyset er altfor dempet til at jeg blir særlig klokere. 

En forståelsesnøkkel er den enkeltes mulighet til å virkeliggjøre meningen med livet. 
I flommen av kjappe setninger som renner ut av Hylland Eriksens munn, skjelner jeg utsagn som (muligens) sier noe om livets mening i globaliseringens tidsalder. 

Origami-jenta ser ut til å ha funnet sitt livs mål i å brette papirfigurer, men må kjempe en tøff kamp for å få gehør for denne ferdigheten hos andre. 

Likevel skraper Haugerud bare i overflaten av det nettet vi er fanget i: 
At den enkelte knapt har innflytelse over eget liv. 
At vi lever i et demokrati vi ikke føler at vi kan påvirke. 

Til slutt lar jeg de intellektuelle sammenhengene ligge og gleder meg heller over de morsomme scener som finnes: 
Anne Marit Jacobsen som spåkone. 
Jan Gunnar Røise som famlende filmskaper. 
Henriette Steenstrup som papirbretter. 

Likevel — de gode enkeltscenene kan ikke skjule helhetsinntrykket av å ha sett noe som forblir kryptisk. 
",0
"«1 ubesvart anrop»
(Chakushin ari). 
Regi: Takashi Miike. 
Med: 
Kou Shibasaki, Shinichi Tsutsumi, Kazue Fukiishi m.fl. Japansk grøsser. 
15 år. 

Ufokusert grøsserlapskaus av mobilterror, hevntokt, onde ånder, djevelutdrivelser og surklende lik. 

Ideen er god. 
På intet vis original, men god: 
Telefonen ringer. 
Det er melding til deg fra deg selv. 
Sendetidspunkt: 
Tre dager senere. 
Den dagen du skal dø. 

Telefonvarsel om din snarlige død er et svært, svært velkjent tema i filmgrøssernes lange historie. 
Japaneren Takashi Miike har oppdatert den til en ungdomsversjon av i dag, med mobiltelefonen som terrorens drivkraft. 
Mobiltelefonen følger deg overalt. 
Meldingene kommer, om du aldri så mye skrur den av. 

Filmens grunntema er egentlig solid, dets mørke univers likeså: 
Om overgrep som avler overgrep. 
Om de fortrengte ulykkers ulykksalige evne til å dukke frem igjen - omskapt til ondskap. 

Men Miike greier ikke holde hverken retning eller fokus. 
Han vil ha med absolutt alt. 
«1 ubesvart anrop» blir en overfylt blanding av digitale ånder, overnaturlige mord, djevelutdrivelse og gamle lik. 
Nitid studert. 

Så overmettet at den stygt nærmer seg sin egen parodi - knapt egnet til å skremme en sjel. 
Ikke et eneste, lite gys var denne anmelder i stand til å mobilisere gjennom nesten to timer i Miikes mørke univers. 
Og det er meget, meget godt gjort. 

ELLEN MARGRETHE SAND 
",0
"Finner landets mest ikoniske driftsleder sitt fellesskap til slutt?
Litt mye Narvestad i trygg, ny humorserie. 

Robert Stoltenbergs figurer fra Tertitten Borettslag har for lengst blitt norsk allemannseie. 
Han har en imponerende evne til å gå inn i vidt forskjellige personligheter, og gjøre dem både særegne og lett gjenkjennelige på en gang. 

Driftsleder Roy Narvestad er stjerneeksempelet: 
Steil og pertentlig og lett irritabel, men rørende opptatt av å utføre sin plikt, til beste for et fellesskap han ikke riktig klarer å bli en ordentlig del av. 
De fleste kjenner en som ligner ham, men den rutete skjorta, skinnvesten og den pistrete hestehalen har blitt et nesten ikonisk varemerke for karakteren. 

Nå har han fått sin egen serie i primetime på NRK. 
Narvestad skal på ferie for første gang på 30 år, og reiser like godt til seks ulike destinasjoner, på like mange episoder. 
Sammenhengen er litt vanskelig å få øye på, men serien etteraper dokudrama-sjangeren. 
Dermed spiller den på reiseprogrammer av typen «se verden på en ny måte, gjennom øynene til særing». 
Karl Pilkingtons 
«An Idiot Abroad» er et eksempel. 
For Narvestads del lukter det kulturkrasj på samlebånd, og en uendelig liste med nye ting å irritere seg over. 

Litt forutsigbar 

Å være «helt Narvestad» har nærmest blitt et begrep. 
Det viser at han er en populær figur, med gjenkjennelige egenskaper. 
Faren er selvsagt at han blir en sjablong, en type mer enn en hel person. 
Det er mindre farlig når han er én av flere, enn i en serie der han er den bærende karakteren. 
I «Narvestad tar ferie» er han til de grader i sentrum, all komikken handler om hvordan han reagerer i ulike situasjoner – og litt hvordan andre reagerer på ham. 
Men vet vi ikke det allerede, nå som vi kjenner ham så godt? 

Serien byr ikke på store overraskelser, særlig ikke i første episode, der han drar til København. 
Selvsagt blir det tur til borettslaget uten regler (Christiania), selvsagt blir han lurt til å spise hasjkake, selvsagt må han innom tivoli, og selvsagt mistolker han den kvinnelige husverten han leier rom hos via Airbnb. 

Fordommer 

Deler av serien virker rett og slett litt lettvint. 
De skarpe replikkene han strør om seg med i «Borettslaget», er det færre av her, iallfall i de to første episodene. 
Pinlighetshumoren blir aldri ubehagelig, men holder seg trygg, familievennlig og litt friksjonsløs. 
Best blir det når han (og gjennom ham, mange nordmenn) får satt fordommene sine på prøve. 
Som da han besøker en turistfelle av en masailandsby i Kenya, og føler seg lurt da han oppdager at de bruker nettbrett og går på skolen: 
Underforstått, de er ikke så primitive som de skulle vært. 
Og da han ender opp hos et homofilt par i Berlin i tredje episode, blir humoren hvassere. 

På kanten-replikkene hagler, og et høydepunkt er når han besøker en driftslederkollega og på stotrende tysk ber om å få se «der grosse Führer», og mener sentralfyren i bygget. 

Berlin-episoden har også en tydeligere historie enn de foregående. 
Den handler om ensomhet. 
Narvestad er en sår figur, som blir portrettert med varme av Stoltenberg. 
Enda så mye og mange han har noe å utsette på, så hinter serien om et usagt mål med reisene: 
Han velger sosiale boformer, og drømmer innerst inne om nye vennskap og kanskje til og med kjærlighet. 
La oss håpe Narvestad finner sitt fellesskap til slutt. 
",1
"Ekkelt engasjerende
Hvem kan finne på å sulte i hjel en femåring i en stengt jordkjeller? 

Temaet i denne Beck-filmen er uimotståelig trist samtidig som svenskene spekulerer uanstrengt i folks omsorg for barn og skrekk for pedofile. 
TV-filmen er som vanlig godt laget. 
Peter Haber vandrer forsagt rundt med sitt uroende seriemorderfjes, og godseieren i skogkanten har en tilbakestående sønn som han forsøker å beskytte. 
På godseieres vis. 

Filmen er som et Hans og Grete-eventyr med så ulykkelig start at slutten nesten ikke spiller noen rolle. 
Men det finnes en trist forklaring denne gang også, sjøl om den er så usannsynlig at filmen nesten markerer slutten på miraklenes årstid. 
",1
"Myndig, poengtert portrett av J. Edgar
Skuespillere: 
Leonardo DiCaprio, Naomi Watts, Judi Dench 

Et portrett av den legendariske sjefen for det amerikanske etterforskningsbyrået FBI gjennom nesten femti år, John Edgar Hoover (1885 — 1972), kan bli nesten hva som helst. 
Hva som helst, sett i forhold til politisk ståsted, rettsoppfatning, kulturell og sosiologisk forståelse, seksuell adferd, ren psykologi, løgn...jeg tror vi stopper her. 

Dette filmportrettet våger å være ærlig. 
Hvor ærlig kan ikke denne anmelder avgjøre, men dens vilje synes å være en etterstrebing av sannheten, uten å bli vulgært utleverende. 

Derfor får vi de bemerkelsesverdige karriérelinjene hans innen FBI, samtidig som filmen også blir et portrett av organisasjonen FBI, fra J. Edgar Hoover dannet den første gruppen i 1924 til hva det var blitt i 1972. 
Denne delen er utført med et fyndig dramatisk håndlag og en understrekning/uthevelse av vendepunkter, utvidelser, lykketreff – og misgrep. 

Som en skygge strekes hans privatliv opp, derigjennom utfylles også J. Edgar Hoovers psykologiske profil: 
Hans sterke morsbinding, hans helning mot det homoseksuelle, hans energi, som fikk mesteparten av sitt utløp gjennom oppbyggingen og den stadige videreføringen av FBI, hans løgnaktighet og hans fasadedekorering av seg selv. 

Et par korte riss i så måte: 
Han levde sammen med sin mor helt til hennes død. 
Hans nestkommanderende i FBI var også hans livslange nære venn,. 
Vennen erklærte åpent til J. Edgar at han elsket ham, J. Edgar sa det bare til seg selv. 
Og i det bildet J. Edgar ga samfunnet av legenden J. Edgar, var det både tildekninger av sannheten, fravær av sannheten og ren løgn. 

Det er et dypt fengslende portrett Clint Eastwood gir oss. 
Foruten å være filmens regissør og produsent, er han faktisk også filmens komponist. 
Clint Eastwood er selv en habil pianist og han har skrevet musikk til flere tidligere filmer, som oftest verk andre filmskapere har regissert/produsert. 

""J. 
Edgar"" er ikke lineær i fortellerstrukturen. 
Den veksler mellom den unge, den middelaldrende og den virkelig aldrende J. Edgar Hoover, men nesten hver sekvens sees i over - eller underlys av de forutgående scener. 
Regien har en myndig ro, uten å bli treg, fortellerlinjene er, som berørt tidligere, understrekende og poengterte. 
Leonardo DiCaprios talent synes å vokse med alderen, hos visse Hollywood-skuespillere virker det iblant å være totalt annerledes. 
DiCaprio makter troverdig å gi oss både den unge, den middelaldrende og den aldrende J. Edgar, både i fysisk pondus og i stemme. 

Britiske Judi Dench som hans mor står i særklasse blant de øvrige rollene. 
Hun tolker morens kraft, vilje og manipuleringsevne med et bydende nærvær og ytterst skarpslepne nyanser. 

Sum: 
Meget fengslende! 
",1
"Jaja
Egentlig trenger du ikke se flere filmer den uka, men livet skal som kjent gå videre, og plutselig dukker den prostituerte Lorna opp og har samleier i en svart liten bh som får henne til å se ut som om hun har terapeutisk yoga for kvinner som vurderer bryst-implantat. 

Lorna vil ikke være hore mer, sjøl om filmen får det til å se rensligere ut enn å selge kjøttdeig på Madla Handelslag. 
Hun treffer fotografen Todd, som bærer oss videre til Sarah som bærer oss videre til tivolisex med kollega og han til Anne Heche. 

Da tenker vi på klassikeren «La ronde» og skjønner at «Sexual life» er en litt pretensiøs stafettfilm for folk som syns at de burde ha sagt noe om kjønnslivet, men føler at de har mat i munnen. 

Fordelen ved filmen er at den får en del norske regissører til å virke flinkere enn man opprinnelig syntes. 
",0
"Maria – «Å kunne æ skrive»
– 
Her er det grusomt vanskelig for fagdommer Lars Bremnes å være uhildet – det er nemlig visa hans. 
Maria har den mest anvendelige stemmen og det mest anvendelige repertoaret av de tre som er igjen, noe som gjør henne pr.nå til en liten favoritt. 
Her utviser hun en stålkontroll på stemmen som ikke har sin make hittil i Stjernekamp-sesongen og som sangere over hele landet burde bruke som lærebok; snakk om å understreke visas vakre ord på en klokkeren, perfekt måte! 
Maria har akkurat levert en klassiker som vil skape gåsehud på YouTube og NRK i lang tid fremover! 
",1
"Livets siste stopp i 3D
Jeg vil minne dere som tror at «Final destination»-filmer er drid, om at den første ble laget av James Wong, som ble kjent for sine X-Files-manus. 

Denne nye 3D-versjonen så jeg i 2D fordi jeg liker film, og ideen funker framleis upåklagelig fatalistisk. 
«Final destination» er en av de beste serie-konseptene siden «Nightmare on Elm Street». 

En ung gutt med hår som er laga for mors skyld, får et profetisk syn på racerbilbane-tribunen: 
En av bilene kommer til å forårsake at hele anlegget detter ned og knuser folk. 
I stedet for å tvitre denne observasjonen, varsler han faktisk de omkringsittende, sånn at noen ufortjente ofre fra Guds uoffisielle dødsliste faktisk unnslipper sin skjebne. 

Dermed starter den fargerike opprettelsen av forsømmelsene, med innsatsrike avlivninger som er kjempestilige i 3D, sjøl om jeg liker best flate innvoller. 
Det er nemlig sånn at de som skulle dø, bør dø for at ikke systemet skal skjære seg for Forsynets Nav-avdeling, der forsørgelsen av levende og døde blir bestemt etter relativt byråkratiske prinsipper. 
Det må være en slags orden i verden. 
Hvis en ung mann urettmessig reddes fra døden, bør han suges gjennom bassengpumpa og sprutes som reve-fôr ut over vennene sine. 
Etter hvert nærmer skjebnen seg vår mann (han med mamma-håret) og dama hans, og vi klynger oss populistisk til håpet om at i hvert fall hovedpersoner blir spart. 

«The final destination 3D» bruker den gamle dimensjons-teknikken med ett rødt og ett rødgrønt bildeglass. 
Det betyr at de med dårlig samsyn får merkelige svimanet-farger. 

Filmen kan brukes som demonstrasjonsvideo i Arbeidstilsynet. 
Alle elektriske apparater kortslutter. 
Alle kanner med olje eller bensin vil forårsake tryning og eksplosjon. 
",1
"Utro på Trinidad
«Limbo» er en uvant og solid norsk film, men det er svensken som gjør sterkest inntrykk. 

||| 
FILM: 
Limbo er en «dans» som oppsto på Trinidad (du bøyer deg bakover og går under en list). 
I Dantes «Den guddommelige komedie» er Limbo Helvetes første sirkel. 
Sonia (Line Verndal) prøver å leve i limbo, men får det ikke til. 

Året er 1973, Sonia Moe tar med seg barna på seks og ni til Trinidad, der ektemannen, oljeingeniøren Jo (Henrik Rafaelsen), allerede har bodd et halvt år. 
Det er mulig Sonia kunne tatt overgangen fra norsk virkelighet til tropisk overklasse på strak arm, men det får vi aldri vite, siden Jo har vært utro. 
En klassisk historie som kunne foregått hvor som helst, men Sonia er på et fremmed sted med få holdepunkter og livet hennes rakner i sømmene. 

Samtidsstøy 

Dette er Maria Sødahls (f. 1965) første spillefilm etter flere prisbelønte kortfilmer, blant annet. 
Hun har også skrevet manus og historien er fortalt med stø hånd. 
Hvorfor Trinidad? 
Fordi Sødahl tilbrakte sitt første skoleår der, tidlig på 70-tallet. 
Og for, som hun uttaler til Rushprint, å fjerne «samtidsstøyen». 

Sødahl er ikke opptatt av situasjonen på Trinidad. 
Det ymtes om nasjonalisering av oljeindustrien, men historien forgår innenfor bobla av «expats», rike hvitinger som lever i sine gettoer med tjenere og privatsjåfør. 

Lena Endre 

Selve plottet er som sagt enkelt: 
Gubben har hatt et forhold til en annen kvinne, så hva gjør Sonia? 
Inn fra venstre kommer en advarsel, i form av Charlotte (Lena Endre), som er gift med Jos kollega og venn Daniel (Bryan Brown). 
Charlotte skjuler sin tristhet bak en gin-tonic og forsøker å innvie Sonia i det kunstige rikmannslivet. 

Det er laget mange filmer om dekadente expats, men ikke på norsk. 
«Limbo» er et kammerdrama, fortalt med ømhet og aldri kjedelig. 
Men jeg blir heller aldri mer enn passelig grepet av Sonias situasjon. 
En ubalanse i filmen er at Lena Endre i birollen framstår som en mer intens og fascinerende figur enn Sonia. 
Regissør Sødahl har lokket fram gode rolleprestasjoner over hele fjøla, men den mangetydige og glødende Lena Endre stikker seg altså ut. 
Hvis man derimot lar seg forføre av Verndal, slik halve Norge opplevde i «Himmelblå», blir «Limbo» en stor kinoopplevelse. 
",1
"Jenta med ljåen
«Irenes to liv» er en rolig dødsfilm med råsterke øyeblikk. 

FILM: 
De første 20 minuttene av «Irenes to liv» kan få noen hver til å rette ryggen i kinosetet og kjenne nennsomme, indre fingre nappe i nervetrådene. 
Irene (Jasmine Trinca) viser seg å ha en hemmelig ekstrajobb som aktiv dødshjelper. 

I møte med de frynsete kundene, både de som skal dø og de som skal se på og legge til rette for dem, er hun profesjonelt saklig og drevent empatisk. 
Hun, og seeren, blir tilbaketrukne observatører til hva som skjer når et ektepar konfronterer sine siste minutter sammen. 
Det er uhyre sterkt. 

Isolert 

Om det er jobben som gjør at Irene selv er isolert, eller om hun er et isolert menneske som av den grunn har klart å holde på med en jobb hun må holde skjult for alle andre, er uvisst. 
Men livet hennes er fullt av hemmeligheter: 
Hun har en elsker som er gift, og det billedskjønne ansiktet hennes er lukket overfor andre også i oppjagede situasjoner. 

Det sprekker først opp når hun i jobbsammenheng besøker den aldrende advokaten Carlo Grimaldi (Carlo Cecchi), og finner ut at han slett ikke har noen alvorlig sykdom, som er kriteriet hennes for å bistå. 
Han vil bare vekk. 
Det oppdager Irene at hun ikke har lyst til å hjelpe ham med. 

Underspilt 

«Irenes to liv» er et rolig, ordentlig drama, det bæres fram av nennsomme antydninger og fint underspill. 
Kjemien mellom Irene og Grimaldi, som ikke har mange andre i livene sine de kan slappe av med, er lavmælt og troverdig. 
Irene bor ved havkanten, og lyse, store bilder fra stranda og horisonten blir et høyloftet rom for de alvorlige prosessene alle må gjennom. 

Men så er det også som om filmen, som Irene selv, kapsler seg inn i seg selv. 
Det blir mange havbilder etter hvert, mange nære takninger av det slående ansiktet til Jasmine Trinca, der samtaler eller hendelser eller resonnementer ville bidratt til å gi filmen mer tekstur og mer å tygge på. 

Det er en egen poesi i sparsommeligheten, og det fortelles godt gjennom visuelle tegn og antydninger. 
Men det gjør også at «Irenes to liv» føles som et øyeblikk og et stemningsbilde mer enn en historie; om enn et lyrisk et. 
",1
"Slapp av med Andie - puh
Hvis verden blir så overveldende og nærgående vinterlig at du kjenner de enkelte atomene i sjela, kan du med fordel se en Andie MacDowell-thriller. 

Drevet mot trivialitetenes fluktmuligheter fant jeg enda en film om den dritsexy statsadvokatinnens Boston-monarki. 
Denne gang vil hun at filmhistoriens tristeste afroamerikaner, etterforskeren som kalles Geronimo etter det ropet indianerne brukte hver gang de ble slaktet ned, skal etterforske et gammelt mord for å gi henne politisk kred. 
Dressmennene biter tennene sammen som snøryddere og vil ha henne myrdet. 
Geronimo vil ikke egentlig go down on a woman eller gjøre noe annet kvinner ber om, så han sturer. 
Men hans etniske mannsgruppe blir styrt av litt overvektige kvinnelige slektninger, så da Granny sier at han må, så må han. 

Dette er også en sjarmerende kvinnefilm. 
Andie blir bundet til senga av en trist liten forbryter med forkommen uferdighets-frisyre og kyllingtryne, og han heller bensin rundt henne. 
Vi vet at Geronimo vil rekke det. 
Etterpå går den middelaldrende MacDowell i badet på Emerson hotell. 
Som Snøhvits stemor dreper hun speilet da det viser henne en litt herpa kalkunhals. 
Jeg vil tippe at hun reiser til Bali med Julia. 
",0
"En uke i fader James' liv
Har presten rett når han sier at tilgivelse er undervurdert? 

Den østerrikske essayisten Jean Améry overlevde holocaust. 
I forordet til «Bortenfor skyld og soning» skriver han at han ikke har kommet til noen klarhet i spørsmålene boken reiser. 
«Jeg håper jeg aldri vil. 
Det ville føre til en løsning som kan plassere saken i historiens arkiv. 
Boken min har til hensikt å hindre akkurat det. 
For ingen ting er besluttet, ingen ting er avsluttet, ingen erindring er blitt kun minne.» 

Amérys utsagn og ideer øynes som en inspirasjon for «Calvary», en film der en forbrytelse — før den er begått - utgjør den ytre rammen. 
Inni kriminalmysteriet ligger en liknelse med paralleller til Jesus, der fader James blir en kristusfigur, et sonoffer for den katolske kirkens seksuelle overgrep mot barn. 

Forbryteren, usett av oss, tar sete i skriftestolen. 
Forteller sin historie. 
Klargjør fakta. 
Han vil hevne misbruket som ødela ham. 
Overgriperen er død, fader James må bøte med livet i hans sted. 
Den aldrende presten (kraftfullt spilt av Brendan Gleeson) får en uke å forberede seg på. 

Fader James' Golgata er hans kirkesokn på den irskekysten. 
Malerisk vakkert, vidåpent og forblåst under en høy himmel, med et mørkt fjell ruvende symbolsk i horisonten. 

Befolket av de besynderligste soknebarn kan antallet eksentriske individer synes i overkant. 
Men mer enn å representere et realistisk tverrsnitt av irsk landsbygd, representerer hver og en av dem en tilstand, en synd, eller resultatet av forsømmelser og synder. 

I tillegg nærer de en harsk og hyppig uttalt forakt for kirkens makt og manglende vilje og evne til å ta et oppgjør med sin mørke historie. 

Fader James får alt i fleisen, gang på gang, der han ruvende, mild men frimodig, vandrer rundt i sin gammelmodige prestekjole og prøver å gjøre godt. 
Han er en prest av denne verden. 
Han kjenner menneskenes feilbarlighet. 

Landskap, gjenstander og enkeltscener gir et anstrøk western til en film der mysteriet knytter seg mindre til hvem som skal drepe ham, og mer til hvordan han denne uken forholder seg til seg selv, sin tro og sine medmennesker. 

Han vet hvem hans kommende drapsmann er. 
Han søker råd hos biskopen, men vil ikke røpe gjerningsmannen. 
Han får ingen gode råd. 
Gode råd finnes knapt i denne topografien av mørke krefter. 
I stedet driver filmen en gjennomgående teologisk og moralfilosofisk utforskning som er uunngåelig relevant også for ikke-troende. 
",1
"X-Men:First Class 

Jo flere mutanter - jo mere som kommer i veien for det artige. 

Jeg så hvordan James Howlett var vitne til mordet på sin far og lærte hva han egentlig var i X-Men Origins: Wolverine. 
I X-Men: 
First Class er det først og fremst Magneto, Xavier og Mystique jeg skal lære bedre å kjenne. 

- Velorkestrert og storslagen action 

'44-'62 

Filmen tar meg fra de regntunge arbeidsleirene nazistene kontrollerte i Polen i 1944 til de hvite strendene i farvannet utenfor Cuba, og setter mutantenes opphav sammen med utbredelsen av kjernekraft. 
Samtidig påvirker mutantene historiens gang, og eskalerer den allerede kalde krigen til en nær-tredje-verdenskrig-opplevelse. 

Hovedpersonene, Michael Fassbender som Magneto, James McAvoy som Xavier og Jennifer Lawrence som Mystique er alle sammen gode rollevalg, det samme gjelder for Kevin Bacon som Sebastian Shaw og January Jones som Frost. 

Plankekjøring av Bacon 

X-Men: 
First Class skildrer spesielt godt Magnetos forhistorie i arbeidsleirene og hans møte med Sebastian Shaw, denne filmens skurk, verdensvant spilt av Bacon i en rolle hvor språket må ha vært hans største utfordring. 

Shaw bare dukker opp fra ingensteds, og for en som ikke har X-Men-kjennskap overhodet hvis jeg ser bort fra filmene, forblir han bare enda en mutant som tilfeldigvis er veldig ond. 

Filmens kuleste X-mann 

Magneto derimot, forstår jeg. 
Han inneholder mangt og mye av både det bra og dårlige. 

Fassbender er en herlig skuespiller med et stort register, og jobber for tittelen 'kuleste x-mann' i denne filmen. 

Jerven er bare innom en snartur, men rekker likevel å lage et av filmens feteste øyeblikk på rekordtid. 

Oppdager andre 'raringer' 

Xavier og Mystique presenteres også i X-Men: 
First Class, men jeg møter dem på et tidspunkt i livet hvor evnene allerede er oppdaget og hverdagskost. 

Det som er nytt for dem, er at de oppdager andre 'raringer' med krefter ikke ulik deres egne, og at de endelig har noen å henge med som de kan dele alt med. 

Deres bror/søster-forhold hadde trengt mer plass, men kanskje ikke i denne typen film. 
Kanskje heller i en mutantsåpeserie basert på tegneserien. 

Filmens klimaks 

Når snøballen først begynner å rulle dukker det opp mutanter både her og der, og etter hvert kan slaget begynne. 
Det er dette filmen har lagt opp til fra Magneto og Shaw møttes for første gang i nazileiren, og det har den brukt to timer på. 

Det er velorkestrert og storslagen action, mye takket være Magnetos krefter som i teorien kan påvirke og omforme alt som inneholder metall. 

Ute på åpent hav, med ubåter, krigsskip og missiler på alle kanter, er Magneto i sitt rette miljø. 

Ferskingene ødelegger tempoet 

Siden dette er kampen som har vært varslet siden filmens åpningssekvens, har den vært trappet gradvis opp i en og en halv time og dabbet litt av mot slutten. 

Den første timen var det moro, så kom treningssekvensene til de unge mutantrekruttene og ødela fremdriften. 
Det er litt ensidig at Magneto/Shaw-kampen skal være X-Men: 
First Class' begynnelse, midte og slutt og eneste kraft til å drive historien fremover. 

Slutten kommer som forventet, og jeg nikker anerkjennende til øyeblikkene som utgjør veiskiller for den videre historien. 
Jeg sitter fortsatt og lurer på hvorfor noen mutanter er så veldig gode og hvorfor noen er så veldig onde. 
Uansett hvilken side de har valgt, bør de ha en grunn til det, og jeg har fortsatt lyst til å høre deres historie. 

X-Men: 
First Class har førpremiere i dag, onsdag 1.juni 2011 
",1
"Troverdig politisk thriller
Politiske thrillere med budskap inn i en nordisk virkelighet finnes det ikke for mange av. 
Med «Kongekabalen» leverer danskene et skarpt bidrag innen sjangeren. 

Det handler om maktkamp mellom politikere. 
Om samrøre mellom lederskikkelser for å holde på innflytelse. 
Om medier som skulle være vaktbikkje, men i stedet logrer som pudler på fanget til folkevalgte. 

Så gjenkjennelig er samfunnsanalysen at filmen like gjerne vært laget i Norge. 
(Bortsett fra det ene poenget at maktkampen i «Kongekabalen» handler om hvorvidt landet skal få sin første kvinnelige statsminister.) 

Altså, det er like før riksdagsvalg i Danmark. 
Midterpartiet ligger an til å vinne regjeringsmakt da plutselig partiets frontfigur havner på sykehus etter en bilulykke. 

Av dette spinner regissør og manusforfatter Nikolaj Arcel en lekker historie. 
Den ferske dagbladjournalisten Ulrik Torp oppdager at bilulykken fører Midterpartiet ut i en indre maktkamp som er svært så snuskete. 

Atter en gang presenteres vi for et dansk filmmanus der rollene er skarpskårne, og handlingen er logisk og krystallklart bygd opp. 
I tillegg er skuespillerensemblet utmerket og regien gjennomført god. 
Bildene er holdt i en enstonig grønnblå og brungrå fargeskala som kler politikertemaet godt. 
Regnet strømmer ned når storyen tetter seg til og det meste virker håpløst for de få journalistene som forsøker å få fram sannheten. 
Bra. 

Det forunderlige er sluttregien. 
Man forventer den sedvanlige oppklaringen og seierssikre avsløringen og blir nesten skuffet når den ikke kommer med salutt. 

Men også her velger regissøren rett. 
Slik sluttreplikkene nå faller, toner filmen ut i en vedvarende provokasjon: 
Det er kanskje ikke bare hederlige politikere som kommer til makten i demokratiske land? 
",1
"Synkronsvømmende grisunger og flygende motorsykkel med sidevogn
Nanny McPhee er tilbake for å passe på at barna har det gøy. 

||| 
FILM: 
Emma Thompson har vunnet Oscar for både skuespill og manus. 
Hun får nok ingen av delene for «Nanny McPhee og det store smellet», selv om hun både spiller tittelrollen og har skrevet manuset på grunnlag av «Nurse Matilda»-bøkene til Christianna Brand. 
Likevel er oppfølgeren til «Nanny McPhee» (2005) en fest av en barnefilm. 

Det er forresten et kjent Oscar-triks å gjøre seg styggere enn man er og McPhee har noen forferdelige vorter, en utstående tann og en nese som ødelegger mye av symmetrien i ansiktet. 

Alle disse utvekstene forsvant i løpet av den første filmen, men nå er de tilbake og det er opp til barna om hun igjen skal kunne oppnå ytre skjønnet: 
Når barna gjør som McPhee sier, forsvinner utvekstene. 
Jeg er litt usikker på hvor bokstavelig barna i kinosalen vil ta denne lærdommen. 

Ond svoger Nanny McPhee er årsaken til mye av moroa, men det er Norman, Megsie og Vincent som har det gøy. 
De bor på en idyllisk bondegård i Oxfordshire, men rundt dem herjer den andre verdenskrigen og moren deres (Maggie Gyllenhaal) sliter med å få endene til å møtes, siden far kjemper i krigen. 

Den slemme stemorkandidaten i første film er byttet ut med en ondsinnet svoger ved navn Phil (Rhys Ifans). 
Han eier halve gården og vil selge den fordi han skylder penger og har to kvinnelige torpedoer etter seg. 

Når de snobbete søskenbarna Cyril og Celia ankommer i Rolls-Royce fra hovedstaden, oppstår det visse friksjoner, kan man si. 
Deretter har gjengen hendene fulle med å redde gården. 

Herjer fritt Regissør Susanna White kommer rett fra krigssonen, der hun har regissert fire episoder av Irak-serien «Generation Kill». 
Hun er derfor godt rustet til å instruere fem viltre unger som lager ragnarokk på den engelske landsbygda. 

En hovedattraksjon ved «Nanny McPhee»-filmene er å se en gjeng uregjerlige barn herje fritt, plaske i søla, knuse porselen og skape fullstendig anarki. 

Filmene er oppfinnsomme og «maksimalistiske» både i det visuelle uttrykket og i fortellerstilen. 
Har går kuer og geiter opp trapper, en babyelefant stjeler penner, grytene snakker, grisene synkronsvømmer og en motorsykkel med sidevogn flyr over gatene i London. 
En sann fryd. 
",1
"Toy Story 3
Pixar innfrir alle forventninger. 

Toy Story 3 er som et gjensyn med gode, gamle venner du vet du kommer til å ha det gøy med. 
Woody, Buzz Lightyear og de andre lekene har ikke mistet noe av sjarmen de hadde i de to første filmene. 

Det eneste jeg har å utsette på treeren, er at handlingen til tider føles i overkant overveid og kalkulert. 

Men Pixar innfrir alle forventninger jeg hadde om å bli underholdt, og jeg jubler over den fantastiske 3d-animasjonen! 

Donert til barnehage 

Andy har blitt 17 år og forbereder seg på å reise til college. 
Han vil putte lekene på loftet, men ved en misforståelse blir de i stedet donert til en barnehage. 

Møtet med de viltre ungene og de andre lekene blir alt annet enn enkelt, og Woody avgjør at de må finne veien hjem, tilbake til Andy, før han reiser. 
Det skal også by på store vansker. 

Den samme tematikken 

Dette er først og fremst et underholdende eventyr for hele familien, men under lurer den samme tematikken som i de to forgjengerne: samhold, tilhørighet, og behovet for å være elsket. 

Her handler det også om å nøle å gi slipp på det som har vært og se frem mot det som skal bli. 

Mange mødre vil sikkert nikke gjenkjennende til den fine scenen der Andys mor uttrykker sorgen over epoken som er over. 

Pixar har alltid vært flinke til å fortelle historier som snakker til både liten og stor, og holder seg til suksessformelen nok en gang. 

Akkurat som forventet 

Nettopp dette er kanskje filmens eneste svakhet. 
Den trykker på de forventede knappene, og overrasker lite. 
Den er nøyaktig så søt, pen og skinnende som jeg hadde forventet. 

Men jeg liker Pixar aller best når de overrasker meg. 
Når de risikerer mer. 
Når de tør gå nye veier innen animasjon. 

Kanskje turte de ikke tulle med universet som satte det hele i gang for 15 år siden, men det kunne være en tanke. 

Fordømt hyggelig 

Ikke misforstå. 
Selv om jeg har noen innvendinger, er Toy Story 3 nok en knallgod film fra Pixar. 
Den har alle de kvalitetene vi kjenner fra animasjonsmestrene. 

Regissør Lee Unkrich går inn for en særdeles myk landing mot slutten, og jeg skulle ønske litt mer brodd. 

Men Toy Story 3 er likevel fordømt hyggelig! 
",1
"Celine Helgemo- «When I'm Laid in Earth» fra «Dido and Aenas» (1688) 

Skummel «Stjernekamp»-historikk her: 
Sisi røyk rett ut med denne dødshilsenen fra den forsmådde Karthago-dronningen Dido. 
Helgemo åpner liggende, seigt syngende fra dødsleiet. 
Vanskelig å synge, og resultatet blir mer ulende enn hulkende, før hun reiser seg. 
Det tar seg for så vidt opp derfra, spesielt kontakten med tjenestejentestatisten jobber mot det introverte i arien. 
Men hun løfter det aldri til å føles som mer enn en litt sånn småkjip kjærlighetssorg som går over på onsdag - og ikke et fryktelig selvmord. 
",0
"Egentlig nok nå
Endelig er den her! 
Det er som et eventyr å endelig få se noen nye, friske scener med Carrie, Samantha, Miranda og Charlotte i «Sex and the city». 

Fansen får akkurat det de ønsker seg: lekre klær og sko, stilige menn, morsom venninne— og sexprat - og mye følelser. 
Men ikke i den miksen du forventer. 

«Sex and the city - The Movie» er en film der det ikke er mulig å fortelle noe som helst fra handlingen uten å ødelegge filmopplevelsen for fansen. 
Jeg nøyer meg med å si at når filmen starter, har tre år gått siden serien sluttet. 

Tre år er lang tid, både i virkeligheten og i det populærkulturelle universet. 
Siden tv-seriefinalen har for eksempel «Frustrerte fruer» tatt tv-seerne over hele verden med storm. 
Og når vi husker hvordan S&S tv-serien endte, er det nesten uunngåelig at problemstillingene i filmen blir mer FF enn S&S. 
Du får ikke lenger følelsen av å se noe banebrytende nytt. 
Men filmen har en nostalgi som ironiserer over serien og dens særegenheter, noe som tidvis er veldig morsomt. 

Dette er helt klart først og fremst en film for dem som elsket tv-serien. 

Men den lider også av oppfølgersyndromet. 
Når en suksess skal følges opp etter en tid, faller en alltid for fristelsen til å gjøre karakterene enda litt mer «seg selv». 

Charlotte er mer prippen, Samantha er mer sexdyr. 
Alt er som før, og litt til. 
Det er tilløp til å overforklare poeng, og sannelig får vi ikke også en god dose moral med på kjøpet til vår syndige fornøyelse. 

Jeg koste meg selvfølgelig glugg i hjel gjennom hele filmen og kommer til å se den igjen og igjen. 
Følelsen etterpå er mer å ha sett fem tv-episoder sammenhengende enn en spillefilm. 
For så vidt helt greit det. 

Men jeg kan likevel ikke la være å tenke på hvor unødvendig denne fortsettelsen på sagaen om Carrie, Miranda, Samantha og Charlotte viste seg å være. 
Mitt behov for å vite hva som skjer videre er nå mettet, og i framtiden henter jeg nok heller fram dvd-boksene en gang til. 
",1
"Mektig historietime
Daniel Day-Lewis som president! 

Tilfeldighetene ville at jeg nylig så to filmer som med fordel kan ses i forlengelsen av Steven Spielbergs «Lincoln»: 
Tarantinos «Django Unchained» og «The Great Debaters», regissert av Denzel Washington og med ham og Forest Whitaker i sentrale roller. 

Hevndramaet «Django Unchained» går rett inn i kjernen av det blodige, moralsk korrumperende slaveriet Abraham Lincoln ville gjøre slutt på. 

Washingtons langt mer sentimentale film utspiller seg i 1935, og baserer seg på den sanne historien om det første debattlaget fra et svart college som ble invitert til å duellere med debattlaget på et hvitt universitet – og slo dem på hjemmebane. 

Filmen gir den et innblikk i den langsomme, historiske utviklingen som fulgte etter at kongressen med to stemmers flertall vedtok grunnlovsendringen som forbyr slaveri i USA. 

Det svarte debattlaget var nære etterkommere etter de frigitte slavene. 
70 år senere lever de i et rasedelt Texas, der svarte fortsatt lynsjes. 
«Strange fruit hanging from the poplar trees,» synger Billie Holiday. 

Like essensielt er det at Washingtons film gir et innblikk i USAs retoriske tradisjon, en tradisjon som er høyst tilstedeværende i «Lincoln», og som kan spennes videre i nok en historisk bue til Barack Obama. 

«Lincoln» følger det intrikate, og langt fra rene politiske spillet som muliggjorde kongressens historiske vedtak. 
Det gir en film full av debatt og snakk – sistnevnte i positiv betydning. 
For retorikere og andre språkglade er filmen en oppvisning i talegaver, om enn tidvis i en språkdrakt som ville blitt klubbet ned i et norsk Storting før den radikale republikaneren Thaddeus Stevens (Tommy Lee Jones) hadde rukket å si «råtten». 

Det gir også en lang og svært detaljrik film som i norsk kontekst nok fordrer en over gjennomsnittet stor interesse for historie og politikk. 
Samtidig er det en film som også bidrar til å vekke interesse for feltet. 

Men først og fremst er det en film om statsmannskunst. 

Som USAs 16. president, ledet Abraham Lincoln landet gjennom dets største interne krise. 
I en situasjon preget av blodig og brutal borgerkrig holdt han fast på ideen om at slaveriet måtte opphøre, og at krigen kunne få sin ende uten at unionen gikk i oppløsning. 

Som filmfortelling er «Lincoln» episk, litt gammelmodig og teatral, og spekket med formidable biroller. 
Tommy Lee Jones er nevnt. 
Sally Field må nevnes for rollen som Mary, Lincolns kone. 

Hennes tilstedeværelse er i seg selv en lise i en ellers mannsspekket film. 
Samtidig greier hun å fylle den vanskelige skikkelsen med flere dimensjoner. 
Skal vi tro filmen, var hun ikke enkel å leve med (når sant skal sies var nok heller ikke Lincoln det), men Field får frem det motsetningsfylte hos henne, slik hun også nyanserer forholdet mellom årsak og virkning. 

Men først og fremst er «Lincoln» presidentens film. 
Det vil si: 
Den er Daniel Day-Lewis' film. 
Day-Lewis er som skapt for rollen. 
Han synliggjør Lincolns mange paradokser, og legemliggjør ham med mild autoritet og den samme fysiske forvandlingsevnen han fremviste i «Min venstre fot» og «There Will Be Blood». 
Begge rollene resulterte i Oscar. 
Day-Lewis kan like gjerne skrive takketalen først som sist. 

Er du enig med anmelderen? 
Si din mening her: 
",1
"Mr. Mercedes S01 E01-03
Gretten Gleeson glimrar. 

Om det er ein type hovudrollefigur det finst meir enn nok av i TV-verda, er det den gretne og alkoholiserte mannlege politietterforskaren som ikkje har noko liv utanom jobben. 
I Mr. Mercedes er det Bill Hodges me skal fylgje, i hans kløktkamp mot den psykotiske massemordaren som gjev serien sin tittel. 

Etter tre episodar verkar serien tilfreds med å trå i vante spor, utan noko forsøk på å finne opp krimhjulet på nytt. 
X-faktoren som gjer at den likevel kan vere verdt å få med seg, er at den uflidde og uhøflege Hodges vert spela av den eminente irske nasjonalskatten Brendan Gleeson. 

Tradisjonell krim frå grøssarkongen 

Serien er basert på fyrste bok i ein trilogi skrive av Stephen King – hans fyrste forsøk på hardkokt krim. 
King er òg er med som produsent av serien, og han har fått med seg eit særdeles rutinert team til å utvikle serien. 

Mr. Mercedes er nemleg adaptert til TV av den smått legendariske produsenten David E. Kelley (Ally McBeal, Boston Legal, Big Little Lies), og sju av ti episodar er regissert av Jack Bender (The Sopranos, Lost, Game of Thrones). 

Det er ingen tvil om at desse herremennene kan det å lage eit solid tradisjonelt tv-drama, men det er samtidig mitt største problem med serien. 
Det blir litt for tradisjonelt. 

Bill Hodges er pensjonert, gretten, og sjeldan langt unna eit glas whisky. 
Når mordaren han aldri fakka byrjar å sende han kryptiske beskjeder, trur hans tidlegare kollega at han berre er paranoid, og han må etterforske saka utan offisiell hjelp. 

Dette gjer at han slår seg saman med ein nabogut som er ""god med computerar"" (Jharrel Jarome), samt systera til eit av offera til Mr. Mercedes (Mary-Louise Parker) – sistnemnde einaste kandidat for den obligatoriske kjærleikplotlinja. 

I piloten verkar det som Mr. Mercedes ynskjer å skilje seg ut på måten den portretterer mordaren. 
Me blir kjend med Mr. Mercedes - aka. 
Brady - sitt daglegliv, som inkluderer ein keisam jobb i elektronikkbutikk og ein trist heimesituasjon. 

Her får me ein liten smak av skrekk, då serien går langt forbi å antyde eit skittent incestuøst forhold mellom mor og son. 
Men i andre episode trekker serien seg tilbake, og etablerer forholdet litt på nytt. 
Det er som om serien er uviss på kor mørk den eigentleg har lyst å vere. 

Leiken har berre så vidt begynt 

Som ofte er i denne sjangeren står og fell serien på hovudfiguren. 
Brendan Gleeson spelar Bill Hodges som ein variant av den typen figur han har perfeksjonert i sine samarbeid med regissørbrørne Martin og John Michael McDonagh, i filmar som In Bruges og The Guard. 

Gleeson er ein meister til å levere syrlege replikkar. 
Og sjølv om Mr. Mercedes manglar litt av viddet til eit McDonaugh-manus, er det moro å sjå han sparre verbalt med alle dei andre i serien. 
Spesielt artig er forholdet mellom Hogdes og den påtrengande naboen Ida Silver, særs sjølvsikkert spela av Holland Taylor (Two and a Half Men). 

Etter tre episodar har katt og mus-leiken mellom Hodges og Brady berre så vidt byrja, og det det blir interessant å sjå om den tar nokre spennande vendingar. 
Om serien skal klare å halde på merksemda mi må den nemleg gjere noko uventa snart, før den blir for alminneleg til at sjåverdigheita til Brendan Gleeson er nok til å berga den. 

Mr. Mercedes har premiere på TV2 Sumo, C More First og C More First HD torsdag 10. mai, kl. 21:00 
",1
"Storby-stemninger
«PARIS JE T'AIME» Regi: 
Gurinder Chada, Gus Van Sant, Joel & Ethan Cohen, Walter Salles & Daniela Thomas, Wes Craven, Gérard Depardieu & Frederic Aubertin, Tom Tykwer, med flere. 
Franske kortfilmer. 
11 år. 
GENRE: 
DRAMA Regi: 
Roar Uthaug. 

STJERNER: 
Juliette Binoche, Willem Dafoe, Maggie Gyllenhaal, Natalie Portman, Gérard Depardieu, Ben Gazzara, Gena Rowlands, Elijah Wood, Steve Buscemi, Marianne Faithfull, med flere. 

HANDLING: 
Atten kortfilmer sentrert rundt temaene Paris og kjærlighet. 
En rekke kjente regissører har fått fem minutter til disposisjon for på fritt grunnlag å assosiere rundt de fleste former for menneskelige relasjoner. 

DOMMEN: 
Dette prestisjetunge prosjektet er postkort spekket med glede, sorg, bisarre opplevelser og forglemmelige passasjer. 
Ideen er glimrende; å favne denne verdensmetropolens vidunderlige puls som i århundrer har fascinert mennesker. 
Sprangene er store, kanskje litt for omfattende til egentlig å holde fokus på det intime i det menneskelig mangfold. 
Enkelte av historiene er mer sære enn nære. 

Men riktige godbiter finnes; fra den hysterisk komiske Coen-brødrenes episode om en skrekkslagen Steve Buscemi på en metrostasjon, til en sår historie om innvandrerkvinnen som hele dagen er borte fra sin baby for å passe en karrierekvinnes baby. 
Elegant verbal edder og galle gjennomføres til fingerspissene av veteranene Gena Rowlands og Ben Gazzara i deres skilsmissemøte på en kafé i Latinerkvarteret. 

For Paris-glade kinogjengere ønskes bon voyage! 
",1
"Etter undergangen
""Lore"" begynner der ""Der Untergang"" sluttet. 
Føreren er død og Tyskland er i full oppløsning. 
Når de nazistiske foreldrene hennes må flykte fra amerikanerne, blir det opp til 15 år gamle Hannelore å føre sine fem småsøsken til bestemor på en annen kant av landet. 
Reisen går gjennom et nærmest post-apokalyptisk landskap. 
Farer lurer i hver ruin. 
Ingen er til å stole på. 
Forestillingene Lore har fått med seg fra Hitlerjugend er ikke lenger gangbare. 

Den australske regissøren Cate Shortland har en stil man ikke er vant til å se i krigsfilmer. 
Hun bruker sterke farger, går tett på menneskene, fokuserer på kroppslige detaljer. 
Det gir et nærgående, sanselig uttrykk. 
De ofte vakre bildene blir en effektfull kontrast til det like ofte hjerteskjærende innholdet. 

Shortland får også det beste ut av sine stort sett unge, tyske skuespillere. 
Særlig Saskia Rosendahl er sterk i rollen som Lore, jentungen som blir voksen på mest brutalt tenkelige vis. 

Man skulle nesten tro at det ikke fantes flere originale historier å fortelle fra Den andre verdenskrig, men ""Lore"" oppleves genuint annerledes i både stil og vinkling. 
Her er ingen helter eller skurker, bare mennesker i desperat kamp for å overleve. 
",1
"Truth
Nok sprengkraft til å kreve oppmerksomhet. 

Journalister elsker filmer om journalister, så her skal jeg være forsiktig. 

Men det kan ikke fornektes at Truth forteller en interessant historie om spillet i kulissene da CBS-programmet 60 minutes sendte et innslag som skulle koste både produsent Mary Mapes og ankermann Dan Rather jobbene deres. 

Filmen i seg selv er traust og tradisjonell og hadde kanskje trengt en Sidney Lumet eller Alan J. Pakula transportert i tidsmaskin fra midten av 1970-tallet, da de regisserte to av tidenes beste mediefilmer, nemlig Network og Alle presidentens menn. 

Truth er ikke i samme divisjon, men historien har likevel nok sprengkraft til å kreve oppmerksomhet. 

Blir forsøkt diskreditert 

Handlingen foregår i 2004, der produsenten Mary Mapes (Cate Blanchett) kommer over dokumenter som viser hvordan president George W. Bush unngikk å avtjene verneplikt under Vietnamkrigen. 

Hun samler et lite team av journalister til å undersøke saken, bestående av Mike Smith (Topher Grace), Roger Charles (Dennis Quaid) og Lucy Scott (Elisabeth Moss). 

De lager en omfattende reportasje med TV-veteranen Dan Rather (Robert Redford) som ankermann. 

Men etter at innslaget er sendt, blir innholdet forsøkt diskreditert av sterke krefter, som gjør at Mary og hele teamet plutselig må forsvare seg. 

Kreftene som blir satt i sving forblir diffuse, selv om det mer enn antydes hvor deres agenda ble satt. 
Særlig forklares dette i en scene der Mike (Topher Grace) roper ut en teori i redaksjonslokalet hos CBS som burde få alle tilhengere av fri presse til å stoppe opp og stille spørsmål. 

Dessverre virker denne scenen litt kunstig plassert i historiens gang, som om regissør og manusforfatter James Vanderbilt bestemte seg for å klargjøre konflikten litt tydeligere enn han egentlig hadde tenkt. 

Linjene som trekkes opp her, burde nemlig egentlig ha gjennomsyret all dialog, men det kan virke ut i fra filmen som om selv garvede journalister som Dan Rather og Mary Mapes ikke er bevisste på enkelte suspekte sammenhenger. 

Stiller viktige spørsmål 

Med navn som Cate Blanchett og Robert Redford er kvaliteten selvsagt så godt som sikret. 
Blanchett spiller Mary Mapes med troverdig integritet, der motivasjonen bak hennes drivkraft antydes, uten å overspilles. 

Redford spiller Dan Rather med en veterans rolige og sikre autoritet, og det føles som et privilegium å fremdeles kunne se 79-åringen på lerretet. 

Figuren hans feller dødsdommen over undersøkende journalistikk av kaliberet som 60 minutes stadig driver med. 

Filmen stiller viktige spørsmål ved hva slags presse man kan forvente av store medieselskaper som ikke nødvendigvis har undersøkende journalistikk som prioritert område. 

Så selv om Truth rent filmatisk er av middels god kvalitet, sørger skuespillerprestasjonene og historiens innhold for at dette blir en relativt god og litt foruroligende mediefilm 
",1
"Rikt fasettert om teateroppsetning i fengsel
Brødrene Taviani , Paolo og Vittorio, henholdsvis født i 1931 og 1929, har tidligere gitt oss mesterverk som ""Padre Padrone"", ""Natten i San Lorenzo"", ""Kaos"" og ""Good Morning, Babylon"". 
I år vant de høyeste pris under Berlinfestivalen med denne filmen, ""Cæsar må dø!"" 

Filmen er en sømløs sammensmelting av dokumentar og drama. 
Den tar utgangspunkt i en fengselsoppsetning av Shakespeares ""Julius Cæsar"", iscenesatt av den italienske skuespilleren Fabio Cavelli. 

Disse teateroppsetningene ved Rebibbia-fengslet i Roma, et fengsel med maksimum sikkerhet, har pågått gjennom flere år. 
Oppsetningene foregår i en sal like ved fengslet, etter forestillingene føres skuespillerne under streng bevoktning tilbake til sine celler. 
De er alle dømt for alvorlige forbrytelser, med straffer fra åtte år til livsvarig. 

(Anmeldelsen fortsetter under bildet) 

Rent dokumentarisk viser filmen prøver på cellene, i luftganger, i små fellesrom, innrammet i begynnelse og slutt av selve oppsetningen med publikum i salen, derpå tilbakeføring til cellene. 

Men. 
Et stort ""men"" her: 
Gjennom brødrene Tavianis ånd og hånd utvides det dokumentariske til noe nesten sublimt. 
Det blir et drama om den enkeltes opplevelse av Shakespeares tekst, den enkeltes forståelse av dette dramaet. 
Mange opplever at Shakespeare gir uttrykk for deres egen hverdag, deres egne konflikter, deres egne tanker og følelser. 

Har du fordommer om fengselsinnsatte som en ensartet gruppe uten et rikt og bevegelig følelsesliv og med beskjeden intellektuell kapasitet, bør du se denne filmen. 
Da vil dine fordommer helt enkelt smadres! 

Samtidig viser også filmen hvordan det å utvikle noe sammen, det å løfte i flokk, gjør noe med ens holdning både til seg selv og til andre mennesker. 

En rikt fasettert film: 
Bevegelig og bevegende, aldri lunken, iblant utfordrende, hele tiden stimulerende. 

Som en hyllest til både Shakespeare og til god kunst i allmennhet, sier en av de innsatte etter premierekvelden: 
""Siden jeg lærte kunsten å kjenne, har denne cellen blitt et fengsel"". 

Se den , den vil ikke etterlate deg likegyldig. 
",1
"TV-PREMIERE:Moro med marerittmannen 

Stereotyp kjønnsrollekomikk er tydeligvis en evig slager, uansett hvor slitt klisjeene blir - eller hvor lyst de gir deg til å kaste opp. 

Støvet har så vidt lagt seg etter at Alexander Nyhagen og Fridtjof Nilsen fylte en buss med byjenter og lekte landeveis-amor med ungkarer i grisgrendte strøk, før programlederparet begir seg ut på sitt neste prosjekt. 
Også dette skal bringe kjønnene sammen på tvers av avstander, men denne gangen ikke geografiske. 

«Damene først» baserer seg på funn fra en spørreundersøkelse blant «hundrevis av norske kvinner» om hva som irriterer dem mest ved deres menn. 
Programlederduoen bryter svarene ned i seks forskjellige forbedringskategorier, og disse brukes til å omskolere seks «typiske, norske menn». 
Det uttalte målet er å «gi den norske mannen verktøyene han trenger for å få en mer fornøyd kone og en bedre hverdag». 

De utvalgte mennene sendes så på bootcamp på Hedmarken, der de faktisk både må re opp sengene sine og handle maten sin selv. 
En slags husmorsskole for menn der, altså. 

Gruppen har en fin bredde, med alt fra klønete og fåmælte, men sjarmerende og velmenende karer til den erkeirriterende lavpannemannparodien som proklamerer: 
«Det er sånn menn har hatt det i alle år. 
Jeg skjønner ikke hvorfor det skal begynne å forandre seg nå med den feminismen og sånn. 
Jeg synes jeg skal få lov til å slappe av på den sofaen, og så kan ho styre med det som har med husarbeidet å gjøre. 
Det ligger ikke i genene mine, dessverre». 

Samme person mener pakkingen til oppholdet var perfekt lagarbeid: 
Han fortalte kona hva han ville ha med, og hun pakket kofferten hans. 

For å si det sånn: 
Flere kjønn har grunn til å gremmes over denne TV-fremstillingen av statusen i norske hjem i 2012. 
Enten det skyldes noe latent eller bare latskap, irriterer det så det engasjerer. 

Med i miksen kommer også intervjuer med konene, med mennene selv på hjemmebane og intervjuer med eksperter på Blinderen. 

Disse er så korte at ekspertene ikke ikke rekker å fremføre noen argumenter. 
Men parterapeuten forteller at det bare er i Norge som er så likestilt at par krangler så mye, og sosiologen fastslår at debatten rundt likestilling alltid har gått på kvinnens premisser, og at det bare var kvinnens arbeidsområder som skulle deles på, og ikke mannens. 
Kjøp det den som vil. 

Det kommer etter hvert også inn korte intervjuer med flere andre par om ukens tema, og disse funker såpass godt at jeg gjerne skulle sett mer av det i miksen - også for variasjonens skyld. 

«Damene først» kan minne om både «Da damene dro», «Puls» og «Hundeviskeren». 
Seerne skal se og le av hvor snåle disse mennene er uten damene, ved hjelp av mentorer få dem i bedre form til å mestre hverdagen, samt lære magiske verktøy som kan få dem til å lystre kommandoer de aldri har lystret før. 

Mennene må belage seg på å prøve yoga med Vibeke Klemetsen, bli frarådet å spise Grandis av Yngvar Andersen, lære dating av Aylar og oppvarting av Toppen Bech. 
Fisk på land kan bare begynne å beskrive prosessen. 

Nyhagen og Nilsen skrider til verket med entusiasme og sjarme. 
Jeg skulle gjerne visst mer om dokumentasjonen hele programmet bygger på - annet enn at «hundrevis» har svart, men det er underholdende å være med på reisen. 

Og i et underholdningsprogram er det nå det en gang det viktigste. 

Anmeldelsen er basert på de 2 første episodene. 

INGVILL DYBFEST DAHL 
",1
"Blonde-Thor på tur
Kenneth Branaghs Asgard er blitt et slags bad taste-party for design-fanatikere, men filmen om den gang Thor med hammaren gjorde opprør mot far sin, er ganske underholdende. 

Thor: Amerikansk eventyrfilm. 
2011. 
1 time, 52 minutter. 
11år. 
Regi: 
Kenneth Branagh. 
Med: 
Chis Hemsworth, Anthony Hopkins og NataliePortman. 

Chris Hemsworth tilhører heller ikke gummi-trynene. 
Han serut som en seksuelt aktiv gårdsgutt i en ""Smokey and the bandit""-film,og det er ingen tvil om at australieren hører mer hjemme i New Mexico enn inordfolkas kvad-trauste Asgard. 

Denne filmen har to handlinger. 
I den ene går opprørerenThor rundt og irriterer pappa Odin (Anthony Hopkins) i en overdådigorgelpipe-installasjon som kunne vært laga til Liberaces oppstandelse. 
Asgarder blitt til Harry Heaven, men til gjengjeld ser Jotunheimen ut som en ufriskoktoberdag på Høgjæren, og det funker bra sjøl om jeg savner sauene. 

Den andre handlingen foregår i et uforstandig nåtids-USA derNatalie Portman spiller vitenskapsdame slik Tone Damli Aaberge ville halegemliggjort Einstein. 
Odin blir så forbanna på sønnen at han hiver hammaren,og den havner altså i et paranoisk landskap der den blir oppdaga av FBI. 
Da erdet er rett før Wikileaks kommer, det er like før VG+ trykker en innsiktssak omkjendisers snekkerverktøy, der er likefør Frank Aarebrot dukker opp og Harald Stanghelle og alt det som gjør nyhetertil støy. 

Nede på jorda ser Thor ut som en tulling, og i himmelenovertar den ekle Loke. 
Men oppgjørets time kommer. 
Og da blir det så ganskemoro at Natalie Pee sier OMG. 

Budskapet i det norrøne eventyret er at klok konge ikkesøker krig. 
Det burde også være at hvis Natalie Portman ble importert til detnorrøne heavy-palasset Asgard, da kommer norske black metal-folk til åkonvertere til Rodgers & Hammerstein. 
",1
"Filmanmeldelse«Filmstjerner dør ikke i Liverpool» 

Verdt å se for den fabelaktige Annette Bening alene. 

DRAMA 

«Filmstjerner dør ikke i Liverpool» («Film Stars Don’t Die In Liverpool») 

England. 
9 år. 
Regi: Paul McGuigan. 

Med: 
Annette Bening, Jamie Bell, Julie Walters. 

Gloria Grahame (Bening) var en hyppig benyttet birolleskuespiller i 1940- og 50-tallets hardkokte film noirer. 
Hun var ikke så ofte i begivenhetenes sentrum, og oppnådde ikke helt femme fatale-status à la Lauren Bacall. 
Grahame var «bad girl»-typen, og «spilte alltid tøyta», som det sies i denne filmen om de siste årene hennes. 
(Hun mottok Oscar for beste birolle for «The Bad And The Beautiful» i 1952). 

Utover på 50-tallet ble det lenger og lenger mellom de gode filmrollene. 
I 1979 befant Grahame seg i London, der hun spilte i «Glassmenasjeriet» på teaterscenen. 
Der traff hun den mange år yngre liverpudlianeren Peter Turner (Bell), en langt mindre fetert skuespiller, som hun innledet et forhold til. 

Turner ble med Grahame til USA, men dro hjem igjen etter en tid. 
To år etter var Grahame tilbake i England. 
Og hun var syk. 
Turner og familien hans – mor, far og bror – tok henne inn i hjemmet sitt, mens de prøvde å kartlegge hvor ille det var stelt. 
«Filmstjerner dør ikke i Liverpool» utspiller seg dels i – nettopp – Liverpool, og dels i fortiden, der Grahame og Turners romanse spilles opp for oss. 

Slik blir denne filmen en blanding av forloren Hollywood-glamour (Grahame bor i en trailer i Los Angeles; riktignok en fin én, ved havet), britisk kjøkkenbenkrealisme og en mai-septemberromanse. 

Den har sine skjønnhetspletter. 
At regissør McGuigan velger å fortelle om oppbruddet fra to forskjellige perspektiver, føles overflødig og omstendelig. 
Vi trenger ikke å få det inn med teskje. 
Å spille «California Dreamin’» når paret forflytter seg til California, er også en slik klisjé som irriterer. 

Det er likevel en svært severdig film, dette her, og årsaken heter Annette Bening. 
Muligens i motsetning til Grahame, er Bening en skuespiller hvis selvtillit bare synes å bli større med alderen (se også den praktfulle innsatsen hennes i «The Kids Are All Right», 2010). 

Bening gir vitalt og sexy liv til Graham, som aldri fremstår som en purt tragisk figur (selv om hun blir oppfarende når noen påpeker alderen hennes). 
Hun danser. 
Hun flørter. 
Hun holder på å le seg ihjel når hun og Turner er på kino sammen, og John Hurt får flerret opp magen i «Alien: 
Den 8. passasjer» (1979). 
(Turner, på sin side, blir grønn i trynet). 

Et voksent publikum vil være glade for at de gikk og så denne. 
",1
"Intens psykologisk spenning om skipskapring
Før undertegnede sier noe som helst, vil han slå fast: 
Dette er ingen actionfilm. 

Vel, denne danske spillefilmen dreier seg om lasteskipet Rozen som bare noen dager før det når sitt mål, havnen i Mumbai, og blir kapret av somaliske pirater. 
Rederiet innkaller en engelsk kapringsekspert: 
Sammen med rederiets øverste mann, iverksetter han forhandlinger på dårlig telefonlinje, pluss faks. 
I tillegg har rederiet møter med de danske pårørende. 
Den danske kokken Mikkel (Pilou Asbaek) føres inn som et slags konsentrat av besetningen. 
Mannskapets reaksjoner, frykt, holdninger og generelle utvikling sees gjennom ham. 
De pårørendes reaksjoner sees gjennom hans kone (Linda Laursen). 
Rederiets frustrasjoner, handlinger, frykt og handlingslammelse, oppleves gjennom rederiets sjef (Søren Malling). 

Det er en intens film. 
Intens blant annet fordi den bestreber seg nettopp på ikke å være en actionfilm. 
Den bestreber seg på autentisitet og psykologisk troverdighet. 
I så måte er filmen spilt inn på location i Mogadishu, båten og dens utenlandske mannskap er tidligere blitt kapret, de somaliske piratene spilles av somaliske flyktninger. 

Både regi og manusarbeid er realistisk, nært og stramt, samtidig som den besitter bevegelighet. 
Noe som skaper uro. 
Uro blant mannskapet. 
Uro i rederiet. 
Uro blant de pårørende. 
Og: 
En tikkende uro under telefonsamtalene, en uro nær kvalmegrensen. 

Samtidig forsøker filmen, på en redelig måte, å vise de underliggende psykologiske kreftene som borer og herjer i de impliserte: 
Uvissheten som utvikler seg til angst og til traumer. 

Det følgende er ingen negativitet, mer en ønskeytring: 
For en gangs skyld skulle en faktisk ha ønsket at filmen var et par hakk lengre. 
Dette for å vise nærmere hva som skjer om bord. 
Det vises, jada, absolutt, men en skulle faktisk ha ønsket et dypere dykk både i det forholdet som oppstår mellom kaprerne og mannskap, og de traumene som begynner å gro frem hos mannskapet. 

Skuespillerne er ytterst formbevisste. 
De avviker aldri fra det nære, det realistiske og tidvis desperate. 

Glimrende. 
Helt glimrende. 
",1
"O’ herlige Roald Dahl
Inntalt med norske stemmer 

Sensur: 7 år 

Denne amerikanske animasjonsfilmen bygger på Roald Dahls barnebok ”Den fantastiske Mikkel Rev”. 
Filmen er skapt av Wes Anderson, skaperen av høyst originale og intelligente filmverk, som bl.a. ”The Darjeeling Limitid”. 

Dette er hans første animasjonsfilm. 
Hele det ytterst presise og vellagede animerte universet bærer et fortrollet preg av en sterk og fri visuell oppfinnsomhet, både i sceneavviklinger og i typeskapning. 
Rytmen er kjapp, uten å bli heseblesende, replikkene er smarte. 
Og: de norske stemmene er dyktige og virkningsfulle. 

Men i bunn, som en gullbeholdning, ligger Roald Dahls fantasiartisteri, hans dristige grep, hans varme effektivitet. 
Hans stenk av det geniale betar oss alltid, om han skriver morbide noveller for et voksent publikum, eller barnebøker. 
",1
"–Mer innstendig enn troverdig 

Jørn Hoel fortalte VG før kveldens sending at han hadde teipet bakenden som følge av en ryggskade, men at han håpet å gå videre. 

– 
Jeg har veldig lyst til å gå videre og synge med storband. 
Jeg krysser fingrene, sa Hoel til VG. 

Dommerne syntes Hoel gjorde en fin jobb. 

– 
Det er vanskelig å si noe negativt. 
Det er veldig bra, og det er ikke noe tvil om at du har levd et liv og at det høres i fremførelsen, sa Thomas Felberg. 

Jørn Hoel – Bless The Broken Road (Nitty Gritty Dirt Band) 

Jørn prøver og prøver, og her er han nær (men tipper at Rascal Flatts versjon er utgaven av denne låten som han har hørt mest på). 
Min lille innvending mot Jørn er nettopp at han blir mer innstendig enn troverdig; han bruker rutinen sin til andre ting enn å formidle låtens innerste vesen – i går eksemplifisert gjennom sin flørt med dommer Mona B. Rise. 
Det samme har skjedd tidligere i «Stjernekamp», men nå balanserer Jørn på en farlig tynn line. 
Han kan fort gå ut på grunn av showmanship, der han egentlig skulle ha gått videre for å tekkes tv-seerne. 
",0
"Sci-fi-storfilmen:Ser ikke grensen mellom «tøysete» og «teit» 

«Valerian and the City of a Thousand Planets» skaper trafikkork i verdensrommet. 

FILM: 
Man kan som kjent ikke se den grense under vann. 
Mindre utbredt er det at man i verdensrommet ikke kan se grensen mellom tøysete og teit. 

Oser skurk 

Valerian (Dane DeHaan) og Laureline (Cara Delevingne) ser egentlig ut som om deres største utfordring er å finansiere russebussen, men er visst begge etterretningsoffiserer i det ytre rom, der menneskeheten bare er én av mange bemerkelsesverdig menneskelignende raser. 
De får et oppdrag som synes å handler om noe annet enn hva den offisielle forklaringen tilsier, kommer på sporet av en rase som sies å være utdødd, og dessuten marsjerer Clive Owen rundt i uniform med tung musikk på soundtracket og plastglinsende svarte roboter i hælene. 
Alt tyder på at både detektivarbeid, forfølgelsesscene m/romskip og liksomirritasjon mellom de to attraktive partnerne er i vente. 

Det er stunder der «Valerian and the City of a Thousand Planets» er herlig: leken og oppfinnsom, med klare forbilder i «Indiana Jones»- og «Star Wars»-filmene. 
Når Laureline blir kidnappet av et monstrøst folkeferd for å spille en lenge ukjent rolle under banketten deres, eller forhandler med tre snabelsladrere som har satt opp en lukrativ business på innhenting og samling av informasjon, er det direkte morsomt. 

Svimlende kitsch 

Men så svinger den tross alt uhyre skjematiske historien vekk fra moroa og over i melodramaet. 
«Valerian and the City of a Thousand Planets» er basert på en høyt elsket fransk tegneserie fra sekstitallet, men lider under å være bearbeidet av Luc Besson. 
Veteranen Besson har vært ute i rommets vinternatt før, blant annet i «Det femte element». 
Han har noen utmerkede instinkter og noen beklagelige, og bryr seg visst lite om å skjelne mellom dem. 

Alt som har å gjøre med det forsvunne folkeslaget ligger på et svimlende kitschnivå og er direkte pinlig. 
Flørten mellom Valerian og Laureline føles som et pliktløp. 
DeHaan har en fin, fredig guttethet, og er tydelig en bedre skuespiller enn Delevingne. 
Hun har attitude, men ikke rekkevidde. 
Det har heller ikke Rihanna, som dukker opp midtveis for å sette galaktisk rekord i antall kostymeskift per minutt. 
Det er minutter som, i likhet med en god del andre, kunne vært bedre anvendt. 
",0
"Alexandra Joner – «Cinderella»
– Min forhåndsfavoritt, det skal innrømmes, men av og til kan det bli for mye rosa… 
Alexandra putter vel mange effekter av den sukkersøte typen inn på scenen og beveger seg både mindre og langt fra så eksplosivt som hennes spretne Rihanna-låt egentlig trenger. 
Kanskje burde Alexandra satset mer på danseferdighetene enn det sangmessige og funnet en fin kombo der; akkurat nå tar hun i for mye vokalt og for lite showmessig. 
Men bevares – låta er fremdeles hektende så det holder. 
Hvis du husker å høre på den i alt rosa-stæsjet. 
",1
"I Obamas tid
Først en kort, men uvanlig konsis unnskyldning: 
Det er antakelig dumt å skrive om Emilio Estevez' litt TV-aktige myldrefilm mer enn én måned etter at den kom, men mye har skjedd siden jul. 

USA har fått et nytt politisk håp, og navnet hans er Obama. 
Det betyr at Kennedy-folket igjen er aktuelle, for Barack O. lanseres med en nesten erotisk begeistring for en antatt endring av USA. 
Som når folk tror på livet etter døden. 

Barack Obama er som Bobby Kennedy en setningsmører. 
I et land som fødte George Bush framstår han som en stor taler når han sier ting som «vi skal ikke se bakover, men framover», som like gjerne kunne vært «vi skal ikke se på jentene i åkeren, men etiketten i baren, og vi skal ikke se på julepapiret, men på nissens hjelm.» 

En god taler er i utgangspunktet en munnrapp svenske som selger allroundkniver i bånn av Provstebakken. 
Siden USA faktisk kan få en ny bullshitter av dimensjoner, skal vi se på hva «Bobby» kan fortelle oss. 

Bobby Kennedy ble skutt og drept midt i Demokratenes nominasjonsprosess. 
Blant de som i 1968 fremdeles hadde vaselin i håret, var han djevelen. 
Det er ingen tvil om at utallige hvite våpenbærere har udemokratiske følelser for Barack Obama. 
Men de tror ikke at han blir nominert, og de tror ikke at han blir valgt. 

Bobby Kennedy ville blitt president hvis han hadde overlevd attentatet i Hotel Ambassador. 
Og filmen til Martin Sheens sønn Emilio er som en velkledd turist-vandring langs Golgata. 
Ærefrykten for Kennedy-broren er så stor at man ikke kan skildre ham i annet enn dokumentariske TV-klipp. 
I stedet lager filmen et slags lemenår for uinteressante enkeltskjebner. 
Her myldrer Amerikas skam, som er mangelen på egentlig dramatisk innhold. 
Overfladiske observasjoner overdimensjoneres i lyset fra Mesterens fall. 
Kjente skuespillere har søndagstrekk på sofatrynene sine, men ingen av dem skaper en handling som er vesentligere enn Rambos tilbakekomst. 

Hva sier det om Barack Obama? 
Egentlig ikke annet enn at amerikanske liberale er sentimentale folk. 
Man skal ikke tro at de har sett lyset fordi om de har tårer i øynene. 
",0
"Filmanmeldelse:En ekstraordinær opplevelse! 

Boyhood er en grensesprengende film om oppvekst. 

Den er faktisk laget over 12 år, og fulgte de unge skuespillerne Ellar Coltrane og Lorelei Linklater - søsken i filmen - fra var åtte år til 20. 
Samme tidsspenn gjelder selvfølgelig for alle de andre skuespillerne. 

DRAMA 

USA. 
Regi: Richard Linklater. 
7 års aldersgrense. 

MED: Patricia Arquette, Ellar Coltrane, Ethan Hawke, Lorelei Linklater 

Et særdeles tålmodig innspillingsgrep, som man forstår; som til gjengjeld gir en autensitet og et personnærvær som ingen andre oppvekstfilmer jeg noen gang har sett. 

Ellar Coltrane er den helt sentrale figuren her, det er hans oppvekst det handler om. 
Og regissøren må rett og slett ha hatt råflaks som satset på ham som barn; som voksen blir han bare mer og mer interessant! 

Når vi møter ham som barn, bor han sammen med en hardt kjempende mor og sin eglete søster. 
Faren dukker også opp, etter mange års fravær i Alaska. 

I løpet av knapt tre timer rulles så hele oppveksten opp, med en gløgg og beskyttende mor - som har det med å gjøre gale valg, særlig i forhold til menn. 
Og derfor må de to søsknene stadig forholde seg til nye venner på stadig nye skoler og med stadig nye utfordringer etterhvert som livet åpner seg mer og mer. 

Det er faktisk ganske så fjetrende! 
Samtidig har filmen en nokså uortodoks struktur: 
For å få historien så virkelighetsnær som mulig, er det lite kunstig dramatikk, alt skal være i den unge guttens «øyehøyde». 

Å klippe sammen denne filmen må ha vært et fornøyelig mareritt; så mye å velge mellom, så mange tendenser å følge, så uendelig mye interessant å forkaste. 
Det interessante er at regissør Linklater makter å få et imponerende visuelt resultat; ingenting av det som utspiller seg på lerretet virker annet enn som en helt moderne film. 
Selv om han altså ikke har behøvd å være annet enn trofast mot tidskoloritten akkurat mens han har tatt opptakene - og samtidig være våken i forhold til hvilke ungdomsfenomener som blir stående som tidstypiske. 

Som ren filmopplevelse hender det vel her og der at skiftninger og utviklinger blir noe hakkete og umusikalske; annet ville være helt umulig. 

Men som fenomen på film er «Boyhood» en makeløs opplevelse! 

JON SELÅS 

PS: 
Oslo Kino krangler fremdeles med distributør UIP om filmleie, så ingen OK-kinoer viser filmen. 
I Oslo vises den derfor på Cinemateket. 
",1
"Overlegent intim
Et band for gamle menn. 

HANDLER OM: 
Innspilt under to Rolling Stones-konserter i The Beacon Theatre i New York høsten 2006. 
DOM: 
Hvordan lokke folk til en Rolling Stones-konsertfilm på kino i 2008? 
Vel, prøv dette: 
Hyr rockfantast Martin Scorsese. 
Gi ham nitten kameraoperatører. 
Be ham grave opp noen gamle intervjuklipp. 
Gi ham carte blanche til å skrive seg selv inn i filmen, i rollen (for han spiller åpenbart en rolle) som nevrotisk-filmregissør-møter-uforutsigbare-rockere. 
(Bare koketteri og tøys alt dette, selvsagt - en produksjon av dette formatet ville aldri i verden fått lov til å forløpe så kaotisk i den virkelige verden.) 
Få Bill Clinton til å ta seg av introduksjonen, befolk de fire første radene utelukkende med pene unge jenter og la de fryktløse nitten med kameraene få boltre seg fritt. 
«Shine A Light» vil bli husket for mimikken i lærtrynene i de fantastiske, nesten hyperrealistiske nærbildene, den rørende måten Keith Richards geleider hedersmann Charlie Watts ned fra trommepodiet på etter endt sett, samt gjesteopptredenen til bluesmann Buddy Guy (det eneste musikalske øyeblikket her som tåler sammenligning med noe som helst i Scorseses klassiske The Band-film, «The Last Waltz» (1978)). 
Stones selv låter, når sant skal sies, sedvanlig slurvete: 
Nesten alle sangene spilles for raskt, Keith bommer, alt er på tuppa, musikken kjaser, maser og stamper. 
Ikke bare ser Rolling Stones ut som karikaturer. 
Musikken de spiller er også blitt en slags karikatur, av seg selv og av rock'n'roll. 
Ikke at det er så farlig, så lenge kameraene svirrer så elegant valseaktig rundt på scenen. 
Og fanger opp de små øyeblikkene 
- Charlie Watts' hodet-på-stilk blikk over cymbalene, Keith som spytter sigaretten ut av munnviken - ingen konsertfilm helt har klart å fange før denne. 
MORTEN STÅLE NILSEN 
",1
"Klassen
Velkommen inn i klasserommet. 

Den franske filmen ”Klassen” tar oss til et sted de færreste ønsker seg tilbake til, nemlig klasserommet. 

Den vant gullpalmen i Cannes, og er en skarpt observert studie i dynamikken mellom lærer og elever i en typisk ungdomsskoleklasse i Paris. 
Den er høydramatisk i sine hverdagslige problemstillinger og berører emosjonelt uten å ty til unødvendige triks. 

”Klassen” fremstår som en ren dokumentarfilm, der vi er flue på veggen i en virkelig klasse, ikke på et filmsett med skuespillere som følger et manus. 

Multietniske utfordringer 

Francoise (Francoise Bégaudeau) er klasseforstander for en multietnisk klasse med 14-åringer. 
Vi følger dem gjennom et semester som byr på både gleder og utfordringer. 
Francoise er en ung lærer, men alderskløften i klasserommet er likevel skrekkelig stor. 

Han forstår ikke elevene, de forstår ikke ham. 
Vi får oppleve hvordan skolesystemet sliter med å tilpasse seg til stadig mer utagerende elever, mens elevene på sin side føler de ikke blir møtt med den samme respekten de selv blir bedt om å utvise. 

Virker ikke som en film 

Regissør Laurent Cantet har greid det mesterlige kunststykket å få en film til og ikke virke som en film. 
”Klassen” fremstår ikke som en historie som noen har tenkt ut, planlagt, skrevet, instruert og filmet. 

Det virker som en helt vanlig hverdagslig skoleklasse som sliter med de samme problemene mange andre gjør i storbyene. 
Cantet har greid å få sine unge skuespillere til å oppføre seg foran kamera med en naturlig impulsitet og et avslappet forhold til kameralinsen. 

Ettersleperne sliter 

”Klassen” setter også fokus på hvordan skolen ikke er i stand til å fange opp elever som sliter. 
I denne multietniske klassen er det et par av afrikanerne som sliter mest, og vi ser hvordan en velmenende lærer ikke mestrer den store jobben det er å få ettersleperne til å henge med. 

Skoleverket er utformet slik at de smarteste blir holdt tilbake, mens skoletaperne ikke blir trukket ordentlig med, noe filmen viser med all tydelighet. 

Utfordrende som lærer 

”Klassen” er en interessant studie av dagens multietniske klasserom. 
Den viser også hvilken enorm utfordring det kan være å være lærer, samtidig som filmen skildrer at hverdagen som elev også kan være en utfordring for rastløse og understimulerte ungdommer. 

Laurent Cantet fikk altså Gullpalmen i Cannes for denne filmen, og jeg kan godt forstå hvorfor. 
Dette blir kanskje ikke årets største publikumssuksess, men fortjener å bli sett! 
",1
"We Own the Night
Tidløs politi-thriller 

”We own the night” er noe så sedvanlig som en politithriller. 
De finnes det mange av, så det krever kløkt og talent for å markere seg i sjangeren. 
Og det har regissør og manusforfatter James Gray. 

Det har også skuespillerne Joaquin Phoenix, Mark Wahlberg, Eva Mendez og Robert Duvall. 
Dette har blitt en skikkelig solid og hardkokt politithriller. 
Jeg ble engasjert og underholdt, og fikk følelsen av hvor mye som står på spill for hovedpersonene. 

Satt i klemme 

Bobby Green (Phoenix) er sjef for en populær nattklubb i Bronx, eid av en tvilsom russer. 
Bobbys far, Burt Grusinsky, og bror Joseph er begge politimenn, noe Bobby har holdt hemmelig. 
Han har ikke særlig god kontakt med familien sin. 
Dessuten er ikke politimenn populære i miljøet. 

Men så raider Joseph nattklubben på jakt etter narkodealere, noe som får alvorlige konsekvenser. 
Bobby blir satt i klemme mellom familien og narkodealerne. 

Historien fenger 

Jeg skal glatt innrømme at dette ikke er fryktelig originalt. 
Brødre på hver sin side av loven har vi sett før. 
Det samme gjelder russisk mafia, som har vært godt representert på kino for den siste tiden. 

Men historien fenger, mye fordi figurene har klare motiver for sine handlinger som er lett å forstå. 
Dessuten er både Phoenix, Wahlberg og Duvall ringrever som gjør det meste ut av enhver rolle. 
Her er det lett å se familiebånd til tross for store motsetninger. 

Godt klimaks 

Filmens utmerkede manus er likevel ikke helt uten feil. 
Jeg synes for eksempel at politiet er veldig dårlige til å beskytte sine egne når de vet at skruppelløs russisk mafia er ute etter dem. 
Men den resulterende biljakten er i alle fall ganske unikt filmet. 

Og klimakset er av godt merke med skyting og spenning. 
Derfor kan du trygt se ”We own the night”, som for øvrig var New York-politiets slagord på 80-tallet, der handlingen finner sted, men helt uten 80-talls-kjennetegn. 
",1
"Moromannens moralleksjon
Seriøs moro. 
Inntil Judd Apatow glemmer at dette er en komedie. 

Etter at han blir diagnostisert med en sjelden form for leukemi, plukker han opp den unge «standup»'eren Ira (Rogen) og ansetter ham som en blanding av vitseforfatter, assistent og punchingbag. 

DOM: Woody Allen lagde ganske mange filmer før han lot dramaambisjonene og den profesjonelle selvransakelsen slippe løs i filmer som «Stardust Memories» (1980) og «Broadway Danny Rose» (1984) (og folk begynte å etterlyse «the early, funny ones»). 

Judd Apatow har bare lagd to, «The 40 Year Old Virgin» (2005) og «Knocked Up» (2007). 
Her må jeg ile til og hevde at disse - samt de to TV-seriene hans, og en haug prosjekter som produsent - har revolusjonert den amerikanske komedien på 2000-tallet, og gjort den til noe bedre enn den har vært på lenge. 
Apatow har utvilsomt geni i seg. 

Problemet er at han ikke eier disiplin. 
Når han i den tredje og stort sett umorsomme akten i nesten to og en halv time lange «Funny People» slipper den moralske, melankolske middelaldrende mannen i seg løs, glipper taket. 

Han er ingen moden dramaregissør ennå, for å si det mildt. 
Verdiene hans er dessuten veldig tradisjonelle og fryktelig amerikanske: 
Familie, stakittgjerde og eplepai er bedre en puling, dop og selvhat. 
Dette er ikke verdens mest interessante observasjon, egentlig. 
Og han kan fremdeles ikke skrive kvinneroller. 

Det ligger en klassiker begravd i denne alt for lange, prematurt personlige filmen. 
Den første halvannen timen er ofte både hysterisk morsom og vellykket tenksom. 
Det varslede «Apatow-backlashet» kan i det store og det hele avlyses. 

Men han må lære å begrense seg snart. 

MORTEN STÅLE NILSEN 
",1
"Ironien var ikke død!Den heller. 

Nok en gang var ryktene om ironiens naturlige bortgang forhastet. 
Akkurat da selv de mest nittitallstilpassa paradoksdyrkerne hadde bestilt puddel og flatskjerm, kommer for eksempel «The nanny diaries», der den stillferdige arbeiderklassejenta Scarlett Johansson passer de steinrikes barn samtidig som hun observerer velstandens ubotelige kulde. 

Det fascinerende ved en sånn film er at den påstår nifse ting om en gruppe privilegerte som klarer å tilpasse seg alle ernæringspolitiske og samfunnspolitiske nyvinninger uten at de blir bedre mennesker av det. 
Derfor handler egentlig ikke filmen om noen steinrike bananfluer på Nyorks East Side. 
Den handler om oss (nei, nå er han der igjen!) og livet som nyrik nordmann i en virkelighet som forsøker å gjøre hjertekjølige idioter av oss. 

Scarlett kommer inn i et miljø der verken mamma eller pappa oppdrar barnet – det gjør et sinnrikt system av alltidvekslende daddaer. 
Daddene kommer ikke fra overklassen, og følgelig gjør de før eller siden noe som opprører de shoppende og restauranterende kuvøsekvinnene, og blir borte. 
Dadder er vanskeligere å få tak i enn barnehageplasser, og følgelig kaster den muskeltvinnende (på røntgenbilde ville nakken hennes ha sett ut som ei wiienerbrød-flette) nevrosemora Laura Linney seg over antropologistudinen Johansson, for at hun skal passe liten gutt. 

Ingen vanlige komedieting oppstår. 
Gutten er ikke en liten drittsekk som trenger en supernanny for å få skikk på seg. 
Han er en søt og følsom liten fyr, men han er offer for merkelige, primitive livsformer. 
I sin filmatiske barnepike-dagbok skildrer Scarlett foreldrene som om de skulle tilhøre en fjern Stillehavsstamme, som om de skulle være eksotiske trobriandere i et reservat av ondartet designnatur. 
For hun kommer fra arbeiderklassebygda New Jersey, og der spiser folk hamburgere fremdeles. 

Jeg skal ikke røpe alt. 
Men dadden gir gutten normal mat i stedet for sunn mat og får en venn. 
Det er vakkert å se på, for sunn mat er antakelig den største forbannelsen som det moderne vestligsamfunnet har funnet opp. 
Unger blir anorektikere, nevrotikere, gledesvegrere, selvmordere og foreldrehatere av sunn mat. 
Av denne filmen får du den nifse fornemmelsen at vi må spise med hjertet, oppdra med hjertet, danne familier med hjertet. 
Hvis ikke kroppen tåler det, får den fasiken meg venne seg til det, slik Darwin foreskrev. 

«The nanny diaries» er i all sin stilistiske eleganse en ond utlevering av de rikes dumhet. 
I stedet for å dette ned i smiskete komediepoenger, skildrer den med sverdspiss og lansetung redskap den geniale logikken at velstand uvegerlig fører til arbeid, og arbeid fører til kalde mennesker og forsømmelser av omsorg. 
Løp til DVD-sjappa! 
",1
"Livets harde skole
Frodige «Ola Froskesnapper» skildrer barns frykt for hverandre med stor medfølelse. 

FILM: 
Disse danskene du. 
Også barnefilmene deres er selvfølgelige blandinger av rundkinnet jovialitet og grov vold. 
Den landlige småbyen i «Ola Froskesnapper» har myke kanter og klare farger. 
I disse idylliske omgivelsene går lille Victor og vennene hans rundt med konstante trusler om juling hengende over hodet. 
Truslene kommer dels fra mannevonde naboer, dels fra tenåringsbølla Ola. 
Det er liten tvil om at noen av dem mener alvor. 

Sukrer ikke 

Hovedpersonens streben går for det meste ut på å komme seg inn på det gjestende sirkuset og unngå Ola. 
Bølgene i plottet følger barnets skala. 
Men noe av det beste ved «Ola Froskesnapper» er nettopp at den er observant og troverdig hva angår sjargong, vennskap og konflikter barn imellom - og ikke sukrer. 
Det siste er kanskje ikke overraskende, da filmen er basert på en bok av Ole Lund Kirkegaard («Gummi-Tarzan»). 

I et boblende birollegalleri er det én som gjør seg særlig bemerket: 
Den konstant vettskremte Bent, full av redselshistorier om alt storebroren hans har innbilt ham kommer til å skje, som gis ubetalelig stemmeprakt av Lena Meieran. 
Som alltid er det både humor, alvor og medfølelse i Kirkegaards behandling av barns frykt for verden og for hverandre. 

Lite struktur 

Animasjonen er i glatteste laget. 
Dessverre er det også slik at når en sammenligner skandinaviske produksjoner med sine mer påkostede amerikanske motstykker, er det ikke til å overse at de hjemlige animasjonene har langt mindre struktur og bevegelse. 
Animatørene strever med å skape overbevisende uttrykk i de runde barneansiktene. 
Men hunden er fin. 

«Ola Froskesnapper» er en lett, freidig og forståelsesfull film sett fra barnets perspektiv. 
En viss visuell stivhet veies opp av indre smidighet. 
",1
"Sexy og verdig om Alzheimer
Regi: 
Sarah Polley. 
Canadisk. 
Tillatt for alle. 

MED: Julie Christie, Gordon Pinset, Olympia Dukakis, Michael Murphy. 

HANDLER OM: 
Fiona og Grant har vært gift i 44 år; et vakkert og barnløst og ganske bohemsk par. 

Så inntrer en stille og snikende katastrofe: 
Fiona blir glemsk. 
Mer og mer glemsk. 
Sorgen er overveldende for dem begge. 
Men Fiona er - som hun antagelig alltid har vært - den mest handlekraftige av de to. 
I klare øyeblikk bestemmer hun at hun må innlegges på et sykehjem for demente. 

Der opplever Grant kanskje største utfordring og sorg: 
Ikke bare forsvinner hans elskede Fiona. 
Det hun har av kjærlighet og omsorg for ham flyttes over til en annen. 

DOM: 
En helt usedvanlig vakker, vanskelig og utfordrende historie, signert den bare 28 år gamle regidebutanten Sarah Polley. 
Som skuespiller er hun imidlertid ikke ny; 30 filmer til nå, som blottende ung og råbegavet ga hun klokt og talentfullt liv til en rekke skikkelser i Atom Egoyans filmer. 

Visdommen har hun tatt med seg! 
Hun tegner et fantastisk omfattende, morsomt, tragisk og uhyre sammensatt bilde av eldre mennesker. 
Bare måten hun insisterer på å utnytter seksualiteten som tabutema blant de ikke-lengre-så-unge-og-vakre, er en frydefull studie i sann menneskelighet. 

Så har hun da også gull å jobbe med: 
Først og fremst Julie Christie (67), 60-tallsikonet fra «Dr. Zhivago»; vakrere enn noensinne. 

Filmen går dessverre opp i meget beskjeden sirkulasjon; bare Oslo og Trondheim til å begynne med. 
Desto større grunn til oppmerksomhet: 
Benytt en sjelden anledning til en sjelden film! 
",1
"Synd på sovende hore
I en merkelig sekstitalls-aktig lumre-film ligger Emily Browning neddopa og er sovehore som de gamle mennene skal beføle. 
Et grotesk idioti. 

""Sleeping beauty"": 
Australsk drama. 
2011. 
1 time,40 minutter. 
15 år. 
Regi: 
Julia Leigh. 
Med: 
Emily Browning, Rachael Blake, EwenLeslie. 

Denne filmen hadde jeg en slags intuitiv motvilje mot, forpå coveret sitter det en jentunge og ser ut som om hun er levende agn ieventyret om Rødhette. 

Hun blir ganske riktig misbrukt av ulvene. 
Emily Browning(fra ""Sucker punch"") spiller lat studine som ikke betaler husleia sisjøl om hun tjener penger på sex. 
Så kommer hun inn i ensekstitalls-virkelighet: 
I et arkaisk overklassehus går det rundt ei nyfliddhoremamma og har Hitchcock-oppsatt hår og hvit Thatcher-bluse. 
Hun hyrerBrowning til en anestetisk form for prostitusjon: 
Droger i teen, og den naknejentungen beføles av rike gamle menn som lever ut sine patetiske kjønnsklagerpå sengekanten, men nektes penetrering. 

Filmen er laget på en dvelende måte som kan minne litt omMadonnas ""W.E."", men i en slags eldre-europeisk stil. 
Som om regissørJulia Leigh har gått på kveldskurs og fikk se en Makavejev-film. 
Hvis vi serbort fra at ""Sleeping beauty"" nok en gang utbroderer det forferdeligeved å være kvinne, mangler filmen den intelligensen som skal til for at detbanale skal framstå som nytt. 
Jeg ville heller sett en film med surikater.Eller søliaki. 
",0
"Rørende portrett fra gammel gård
Etter kinosuksessen, iallfall i Bergen, med dokumentaren ""Folk ved fjorden"", kommer nå den beslektede ""Søsken til evig tid"". 
Den som skrur over på en rolig frekvens, får 75 fascinerende minutter. 

""Søsken til evig tid"". 
Regi: 
Frode Fimland. 
Med: 
Magnar Kleiva, Oddny Kleiva. 
Manus: 
Frode Fimland, Karl Emil Rikardsen. 
Norge 2013. 
1 time 15 minutter. 
Aldersgrense: 
Tillatt for alle. 

Mens «Der ingen skulle tru at nokon kunne bu» gjør vedvarende suksess på fjernsynet, byr regissør Frode Fimland på en parallell i kinomørket. 
Noen kan synes det er dødskjedelig, andre vil elske den rolige skildringen av to søsken som driver en gård på gamlemåten. 

Dokumentaren minner om Øyvind Sandbergs lune fortellerstil (Å seile sin egen sjø, Folk ved fjorden). 
I sistnevnte film strevde en melkebonde med dårlig rygg i bratte lier og ei bondekone alte opp geiter til pølseproduksjon. 

I i Fimlands stillferdige epos som nå har premiere, møter vi hovedpersonene Magnar og Oddny Kleiva fra Naustdal i Sunnfjord, begge i 70-årene. 
Søskenparet har i over 50 år drevet den avsidesliggende gården slik faren deres gjorde. 
Først blir man forskrekket over å se strevet til to eldre mennesker med svært krumbøyde rygger. 
Men selv om tiår med slit (kombinert med sykdom?) har satt sine spor, hører vi dem aldri klage. 
Tvert imot utfører de sitt flittige arbeid gjennom årstidene med den største selvfølge. 

Nært forhold til naturen 

Den tålmodige publikummer får sin lønn. 
Fimland skaper respekt for hverdagssliterne ved å vise hvordan de melker, setter poteter, slår fôrgras, feller trær og kjæler med de fire-fem kyra på vei til seters. 
Å legge ut høy til hjorteflokken som irriterende nok gnager ned plommetreet i hagen, er en selvfølge. 
Scenen, i likhet med matingen av rundt 10 huskatter, er stemningsfullt fanget inn av kamera. 

Jordnært er stikkordet for Fimlands dokumentar. 
Her er ikke noe av det selvopptatte skrytet som preger kjendis— og facebook-generasjonen, her er bare to bønder som lever tett på natur og dyr. 
",1
"Bra action, tøvete ideer
Actionscenene er greie nok i denne filmen. 
Men storyen som forårsaker alt maset, blir etter hvert ubegripelig teit. 

Manuset til regissør Mathieu Kassovitz (basert på romanen «Babylon Babies» av Maurice Dantec) er best i første halvdel, der leiesoldat Toorop (Vin Diesel) ennå har kontakt med en virkelighet vi kjenner igjen. 

Det starter i et krigsrammet Russland. 
Helten får i oppdrag å transportere den unge kvinnen Aurora (Mélanie Thierry) til New York. 
Med på turen får Toorop en anstand som blir nyttig. 
Nonnen Rebekka (Michelle Yeoh) besitter imponerende kampferdigheter. 
Du verden. 

Så henger vi med på strabasene gjennom Kasakhstan og østover mot Canada. 
De første stedene byr på eksotiske motiver: 
Tigre i bur og snart også en kjempe som dreper alle han slåss med i sitt bur. 
Dog ikke helten og heltinnen som selvfølgelig ramler uforvarende inn der. 
Ja ja. 

Filmatisk best er scenen der en flokk flyktninger på et isflak ved Vladivostok prøver å komme om bord i en ubåt for å dra til Canada. 
Den sitter. 

Men hva skal alt tjene til? 
Jo, å beskytte følsomme Aurora som er gravid med et par tvillinger. 
Ikke hvilke som helst tvillinger, men ganske enkelt et par nye frelsere, må vite. 
Det kvasifilosofiske tankestoffet er tøvete. 

Bedre blir det ikke av at rivaliseringen om innholdet i Auroras mage mellom diverse skurker (spilt av Gérard Depardieu, Charlotte Rampling og Lambert Wilson) aldri fanger interessen. 

Men Vin Diesel er en kjekk muskelbunt med fine tatoveringer. 
Det er alltids noe. 
",0
"Filmanmeldelse:Intet nytt fra fronten 

Flere gamle tanks enn nye tanker i et godt, men klisjefylt krigsdrama. 

Det er april 1945. 
Alle vet at Andre verdenskrig snart er over, men kampene i Tyskland fortsetter ufortrødent. 

Det gjelder også mannskapet på stridsvognen «Fury», bestående av patriarken Don, for sikkerhets skyld kalt «Wardaddy» (Pitt), den nervøse, religiøse Boyd, for sikkerhets skyld kalt «Bible» (LeBeouf), en kynisk amerikanskmeksikaner (Michael Peña) og bondeknølen Grady, for sikkerhets skyld kalt 

«Coon-Ass» (Jon Bernthal). 

Det kommer en ny soldat inn i den lille, klaustrofobiske verdenen deres, Norman (Lerman). 
Han ser ikke ut til å være mange dagene over 18, og er i utgangspunktet alt for følsom til å takle krigens redsler. 

Gutten må bli mann, og lære seg å drepe uten anger. 
Vi ser resten av filmen gjennom hans øyne. 
Umenneskeliggjøringen av jyplingen er nødvendig, hevder manuset, fordi «ideer er fredelige, men historien er voldelig». 
Hvilket kanskje høres ut som en stor innsikt. 
Filmen unnlater å utdype tesen. 

Det eneste som føles helt nytt med «Fury», er slagsekvensene. 
De gir innblikk i hvordan krig med stridsvogner utspiller seg, og gjør for tanksen det «Das Boot» (1981) gjorde for ubåten. 
Utover disse er filmen full av isolert sett gode enkeltpassasjer, som aldri helt går opp i en høyere enhet. 

Scenen der Don tvinger Norman til å drepe sin første tysker, med påholden pistol, er unektelig opprørende. 
Filmens midtpunkt, en intens sekvens hvori Don og Norman oppsøker en tysk kvinne og hennes kusine i en utbombet landsby (og Norman understreker sin unge alder ved å lese «livslinjen» i håndflaten hennes, slik unge mennesker gjør), er også godt håndtert, selv om den pågår for lenge. 

Filmens crescendo viser oss regissør og manusforfatter Ayers (inntil nå en regissør av moderne og svært urbane krimdramaer) store gjeld til filmskaperen Sam Peckinpah og dennes univers av sårede og desperate machomenn, som leser bibelvers og bælmer brennevin før de kaster seg ut i kamp. 
Denne tredjeakten er den største av de mange klisjeene i filmen. 

«Fury» evner til fulle å anskueliggjøre at «war is hell, man». 
Men utover selve fokuset på kjøretøyene, evner den ikke å tilføre krisgfilmen – en sjanger som teller mange gode og flere aldeles briljante verk – noe vi ikke har sett før. 

Ikke dermed sagt at den ikke er et godt stykke håndverk, og verdt å se. 

MORTEN STÅLE NILSEN 
",1
"Hamrer det inn
«Lilyhammer» er så platt og usubtil at hjernen skriker etter noe å jobbe med. 

TV: 
«Lilyhammer» er skyldig i langt verre spetakkel enn å snike inn litt bling på vegne av den lokale turistnæringen. 

Dovenskap er en av de tradisjonelle dødssyndene, og grunnarbeidet bak den meget omtalte komiserien er skjemmet av utilgivelig latskap, preget av klokkertroen på at det å se en småkvapsete mafioso (Steve Van Zandt) frontkollidere inn i den norske koseligheten i seg selv er så fortærende morsomt at man ikke trenger å jobbe med replikker og situasjoner. 

Van Zandts Johnny, sendt fra New York til Lillehammer som del av et vitnebeskyttelsesprogram, gjør det eneste som kreves av ham, og ser morskt vantro ut i møte med elbiler, jobbsøkerkurs og skøytedager på Mjøsa. 
Knapt noen ting som ytres nærmer seg noe som kan kalles vidd. 

Blandingen av norsk og engelsk forblir ubekvem, og fører til en perlesnor av linjer som «Do you want to go for a beer, you know, fredagspils?», og «I'm a teacher, you know, norsklærer». 

Klisjéfylt Regissør Simen Alsvik og manusforfatterne Anne Bjørnstad og Eilif Skodvin gjør konsekvent de mest klisjéfylte og åpenbare valgene. 

Hotellobbyjazz og skyline i New York skifter til hardingfeler og Dovrebanen i snødriv når Johnny ankommer Norge. 
Sven Nordins advokat har briller og dobbeltspent marineblå blazer, ellers foretrekker de fleste strikkegenser. 
Under jobber et kriminalplott omtrent like innfløkt som et bankebrett. 

På overflaten skjer det ingenting. 
Det er mer leit enn noe annet, for det er klart det potensielt er mye å trekke ut av kulturkrasjet: 
Både nordmenns svermeri for hardtslående amerikansk populærkultur og amerikansk utålmodighet i møte med skjemastyrt skandinavisk skikkelighet kaller på gode parodier. 
Men de kommer ikke her. 

Viser for mye Nesten all vellykket komedie overlater til seeren å nå de vesentlige konklusjoner. 
Det som er morsomt, skjer egentlig i hodene til de som ser på, idet de riktige forbindelseslinjer trekkes. 

«Lilyhammer» er overeksponert og overforklart, i regi og klipp. 
Det er irriterende nok i et drama, men direkte dødbringende i en komedie. 

To eksempler: 
Sigrid, den søte alenemoren på nabogården (Mariann Saastad Ottesen), brekker beinet. 
Legen vil ikke se på henne, fordi det er lunsjpause. 
Johnny går inn og halvveis banker ham opp, før han sier til Sigrid at hun kan treffe legen nå. 
Når Sigrids sønn Jonas (Mikael Aksnes-Pehrson) havner i bråk med bøller på skolen, forklarer Johnny ham detaljert hvordan han skal slå ned plageånden, før han noen scener seinere får forklart at Jonas har gjort nettopp dét. 

I begge tilfeller må det spørres: 
Hvorfor ser vi alt dette? 
Hvorfor ser vi Johnny banke opp legen, hvorfor hører vi alt han sier til Jonas, når neste klipp forteller oss akkurat det samme? 
Det er undervurderende og umusikalsk. 

Stakkars NAV Trond Fausa Aurvåg og Steinar Sagen er forsofne lyspunkter som lokalt folkedyp, og i dialogen mellom dem finnes noe av den slentrende og innforståtte komikken som «Lilyhammer» burde hatt langt mer av. 

Ellers er det bare å slå fast, igjen, at en fortelling ikke bare må fungere på bakgrunnsplan, den må også ha en moderat engasjerende forgrunn. 
Og at NAV er et uslitelig symbol på alt som er galt med det norske. 
",0
"Kul elendighet
Håret til Bruce Willis ser tørkeramma ut. 

Ansiktet hans har egentlig gitt opp oppgaven med å klamre seg til pappkraniet, og rynkene i pannen kunne vært stivna hjernebølger fra den gang han gadd tenke. 

Likevel er han en sivilisert helt som setter restene av kroppen på spill for å hjelpe den pratsomme fortausbikkja Mos Def. 
Def må til rettslokalet for å vitne, og politimannen Willis skal kjøre ham. 
Men størsteparten av politikorpset i New York vil utslette det ubehagelige vitnet. 

«16 blocks» er i sjela en slags westernfilm om å frakte sin fange frisk og fin til Fargo. 
En western med usynlige eksosfarger og urbankaos. 
En flukt gjennom kjøkner, vaskerier og frisørsalonger, over tak og ned i kjellere. 
Kul film. 
",1
"Finne seg sjæl
**Regi: 
Ben Stiller 

Skuespillere: 
Ben Stiller, Kristen Wiig, Adam Scott, Sean Penn, Kathryn Hahn 

USA 2013 

Aldersgrense: 7 år 

Egnethet: 
Ungdom/Voksen** 

Walter Mitty (spilt av Ben Stiller, som også har regien) er en forknytt, liten mann. 
Han er ansvarlig for fotonegativene hos Life Magazine, og står først i oppsigelseskøen når papirutgaven skal legges ned. 
Men selv om han kanskje er døll på utsiden, har Walter et rikt indre liv. 
I fantasien er han en superhelt som redder trebente hunder og hamler opp med kjipe ledertyper som ingenting. 

""The Secret Life of Walter Mitty"" er – og dette var nok ikke meningen – mest underholdende i den første halvtimen. 
Walters fargerike dagdrømmer står i effektfull kontrast til de sjeledrepende sterile omgivelsene han bor og jobber i. 
Når han drar ut på ordentlig eventyr – for å finne den mystiske fotografen Sean O'Connell (Sean Penn i fullt zen-vismann-modus) – blir filmen snart kjedelig. 
Vitsene er lunkne og eventyret langdrygt. 
Estetikken er bilreklame-aktig og bruken av popmusikk overtydelig. 
Og Walter Mitty er og forblir en døll fyr – selv etter at han har funnet seg selv og anlagt skjegg. 

Dessuten føles den endelige moralen – et eller annet om at alt ordner seg bare man tør å be hun søte på kontoret ut – både lettkjøpt og vag. 
Noe særlig til payoff etter to stive timer er det i hvert fall ikke. 
",0
"Mannen bak masken
Regi: 
Christopher Nolan. 
Med Christian Bale, Michael Caine, Liam Neeson, Morgan Freeman, Gary Oldman, Katie Holmes. 
Amerikansk. 
Drama - 15 år, egnet voksne. 

Vakkert, vektig og virkningsfullt om sårbar supermann. 

På mange måter er «Batman Begins» filmen man ikke venter. 
Men er sjeleglad for å få. 

Som alle filmer om superhelter, er selvfølgelig heller ikke «Batman Begins» realistisk. 
Men det ligner svært! 

Batman, eller Lynvingen som han het i en tidligere - tidvis fjollete - periode, har en lang og broket fortid, som tegneserie, som TV-serie og på film. 
Han har vært brukt og misbrukt. 
Men aldri blitt uaktuell. 

Denne gangen går regissør Chistopher Nolan tilbake til kildene, slik tegneserieguruen Frank Miller reformerte dem tidlig på 1980-tallet: 
Hvordan det hele startet, hvorfor tingene ble som de ble - altså hvem Batman er. 

Selve nøkkelen til Batman-figuren er at han er et såret og sårbart menneske bak masken og alle sine «supre» egenskaper. 

Det blir en spennende psykologisk dypstudie av en fantasifigur! 
Filmen lykkes i overraskende grad med å sannsynliggjøre fortellingen om den foreldreløse milliardærarvingens lange og tornefulle vei fram mot status som Frelseren for den hundsede, undertrykte og misbrukte underklassen i Gotham City. 

De spektakulære filmtriks følger uvegerlig enhver super-helt. 
De finnes her også - i rikt monn. 
Men aldri for å lage tekniske oppvisninger; hele tiden er karakterstudien og -utviklingen i sentrum. 
Christian Bale er den helt riktige mann å utforske i denne sammenheng; han fyller rollen perfekt. 

En del biroller er like godt besatt. 
Den lakoniske mester Michael Caine, for eksempel, som butleren. 
Han bringer utsøkte strimer av livgivende humor! 
Og alltid stødige Morgan Freeman er en opplevelse som den geniale, bortgjemte oppfinner - og Batman-væpner - Lucius Fox. 

Jo takk, Batman ruler i sommernatten. 
Så det holder! 
",1
"Maniert melodrama
Maniert og tam filmatisering av nobelprisvinner Gabriel García Márquez' fabelaktige roman. 

HANDLING: 
Som ung mann faller Florentino pladask for den vakre Fermina. 
Hun skal bli hans livs kjærlighet, men Ferminas far vil det annerledes. 
Han sender datteren vekk en god stund. 
Vel hjemme igjen i Cartagena i Columbia har hennes følelser for Florentino tilsynelatende kjølnet. 
Hun gifter seg med en velstående lege. 
Florentino, på sin side, bevarer sin elskede i sitt hjerte. 
Fysisk sett holder han seg med utallige elskerinner. 
Handlingen følger de to gjennom en periode på rundt 50 år, og speiler deres brokete liv og deres følelser. 

DOM: 
Det som er en medrivende, eventyrlig roman full av lidenskap, tragedie, humor og praktfull fantasi, er blitt en melodramatisk film med polert erotikk og manierte, ensformige uttrykk. 
Direkte irriterende er det å se hvordan skuespillerne er sminket i forhold til den sprikende alderen de befinner seg i. 

Ringrever som manusforfatter Ronald Harwood og regissør Mike Newell har åpenbart hatt problemer med å fange essensen av det søramerikanske temperament, og Marquez' livfulle koloritt. 
Der romanen beveger seg mellom tåredryppende såpeopera og himmelsk poesi, blir filmen dessverre i for stor grad nærmere såpeoperaen i sjanger. 

Selv den maskuline kjempen Javier Bardem virker noe utilpass som den lidenskapelige Florentino. 
36-åringen makter i alle fall ikke å skape en illusjon av å være dødsforelsket ung mann. 
Mot slutten samles trådene i en fin poetisk og innsiktsfull betraktning. 
Men det er i seneste laget for en film som varer langt over to timer. 
",0
"Naken, hederlig og meget god
Den islandske regissøren/manusforfatteren Baltasar Kormákur er mest kjent for den islandske filmen ""101 Reykjavik"" og for å ha laget Hollywood-filmen ""Contraband"" med Mark Wahlberg. 

""Dypet"" ble påbegynt i 2010, så fikk han Hollywood-tilbudet, la filmen på vent og fullførte den i fjor. 
Den baserer seg faktisk på reelle hendelser, og er dedikert til de islandske fiskerne. 
Den forteller om en islandsk fiskeskøyte som gikk ned like hurtig som det tar å vaske bilen. 
Mannskapet dør umiddelbart eller i løpet av kort tid, men én ung mann overlever: 
Han svømmer i iskaldt vann i seks timer, berger seg i land og går barbeint over et vulkansk landskap inntil han når folk. 
Han kommer i aviser og tv, han blir en slags nasjonalhelt. 
For vitenskapen er han en gåte, han blir til og med sendt til nitide undersøkelser i London. 
De kommer ikke til noen konklusjon, utover å si at ""Fyren må jo ha selfett!"" 

(Anmeldelsen fortsetter under bildet) 

Det er en bevegelig og bevegende film. 
Utmyntet slik: 
Aldri er filmen i nærheten av noen heltedyrkelse. 
Alt – replikker, dialoger, miljøtegning og det rent billedmessige – er gjennomført med ram realisme. 
De lange scenene fra sjøen, hvor et lite menneske kjemper mot elementene, blir fortalt med en streng realisme, likevel med en vid bevegelighet. 
Og som berørt: 
Ingenting fargelegges, ingenting glorifiseres. 

Den samme seige, effektive realismen går igjen hos hovedskuespilleren Ólafur Darri Ólafsson – og samtlige andre. 

Det gjenstår bare å si følgende: 
Det er slike filmer som gjør at en fortsatt tror på filmmediet som kunstart på linje med romanen, novellen og musikken. 

Se den! 
",1
"Spasmer i redd-meg-beinet
Dette er en utmerket pause-øvelse for de spesielle, hvis de får tid til å se den innimellom martini-vanninga av plast-orkideene og diskusjonene om sølv-ilderens mellomnavn. 

Tenk: 
«Den franske løytnantens kvinne». 
Den handlet om en historisk kjærlighetstragedie, og vi fikk se en nåtidig utroskapsromanse som utviklet seg mellom skuespillere i denne filmen. 
To realitetsplan. 
Samme historie. 
1981. 
Filmatiseringen av Laurence Sternes (1713 — 1768) roman bruker samme teknikk til å fortelle om lidenskapelig bortkasta menn på film og utenfor film. 
Steve Coogan spiller Tristram Shandy og sin far, en slags syttenhundretalls-godseier som snakker seg rundt en uendelig, farseaktig fødselsscene. 
Han spiller også Steve Coogan, som har fått kjæresten og nyfødt sønn på besøk til filminga av filmen om Shandy. 
Deres tilstedeværelse - og det bisarre profesjons-fenomenet at ingen egentlig skjønner hva de driver med - gjør at han i løpet av ett døgns tid mister grepet på det hele. 
Den berømte smuldringseffekten. 
Når en mann kvernes mellom flere verdener. 
Som en brødsmule mellom barnets fingre. 
Ting som aldri egentlig blir noe av. 
Ordet meta er selvsagt så utilnærmelig utbrukt at begrepet foreløpig funker best som retrosøt parodi. 

«Tristram Shandy» ser ut som en meta-satire som aldri klarte å bli morsom. 
Replikkene er frydefullt britiske i sitt nedsunkne magevidd. 
Skuespillerne er perfekte. 
Men filmen er kjedelig som en Churchill-tale. 
Man skal ha en humor som er så subtilt utviklet at den kan brukes som netthinne-laser, for å komme gjennom denne filmen uten spasmer i «redd-meg-ut» beinet. 

Det krever stor tålmodighet for å se lenge på at ting ikke blir til. 
Derfor snakker kvinner så mye. 
De forsøker å overdøve den irriterende mannestøyen av alt som blir til ingenting. 
",0
"Fransk flukt
Franske følelser følges, fra første forelskelse fremtil flukten fra fengselet. 

HANDLER OM: 
Lisa og Julien lever i et godt og kjærlighetsfullt ekteskap. 
Når hun - helt uskyldig - blir dømt for et drap, blir han besatt av tanken på å hjelpe henne å rømme. 

DOM: 
En sammensatt filmopplevelse, dette. 
Som går fra å være kjærlighetsfilm til sosialt drama før den ender opp som en ren thriller med tydelige gangster-trekk. 
Og det med såkalt helt vanlige menneske! 

Selvfølgelig er det logiske brister. 
Selvfølgelig er det tilfeldigheter og detaljer som får sine snublende tette, effektive utganger. 
Vi snakker, tross alt, om en spenningsfilm! 

Men det ligger en fin eim av god gammeldags troverdighet i bunnen, i et desperat spill mellom mennesker man forstår og føler for. 
Og en komplisert fortellerstruktur gjør alt for å bevare utvikling og spenning. 

Slett ikke verst! 
",1
"Film:Prinsessepornografi 

En måtelig «magisk» reklamefilm for Disneys kolleksjon av rosa og lyseblå prinsessekjoler. 

Det mest oppsiktsvekkende med Disneys siste «live action»-gjenfortelling av et av eventyrene de i sin tid annekterte i animasjonsutgave, er fargene. 

«Eventyret om Askepott» («Cinderella») 

Jeg mener – wow. 
«Eventyret om Askepott» er i sannhet en regnbue, full av farger så vibrerende at de nesten må kunne karakteriseres som «psykedeliske». 

Man skulle tro at Kenneth Branagh – gutten som ville bli Laurence Olivier – hadde misforstått oppdraget dithen at han skulle filmatisere «Alice i eventyrland». 
Eller at Tim Burton hadde lusket i kulissene. 

Tilhengere av rokokkokjoler vil dåne av begeistring. 
«Eventyret om Aspeottt» er i praksis et påkostet kostymedrama – for barn. 

Alle kjenner historien. 
Og som var tilfellet med Disneys film fra i fjor, «Tornerose»-forløperen «Maleficent», kan det så visst innvendes at eventyret er for enkelt for en nesten to timer lang film. 
Det er rett og slett ikke nok story her, til å rettferdiggjøre spilletiden. 

Branagh arbeider flittig for å oppveie for denne svakheten. 
Dels i form av den visuelle overdådigheten (den berømte ballscenen er bare toppen på den anselige bløtkaken). 
Og dels i form av å tvære ut tablåene – hjulpet av gode, overveiende britiske skuespillere. 

Det unge paret – vakre, men litt kjedelige Lily James, samt kjekkasen Richard Madden (det ser ut som om han har dobbelt så mange tenner som oss vanlige folk) – har riktignok litt problemer med å henge med i utstrålingssvingene. 
De fungerer OK for øyet, men blir utkonkurrert av de som har bestemt seg for å ha det gøy. 

Cate Blanchett har knappen merket «camp» trykket ekstra godt inn, og begår et imponerende stykke fysisk skuespill. 
Ikke siden slangen Sir Hiss i «Robin Hood» har jeg sett noen bøye seg dypere, og fjeske mer intenst, overfor personer av kongelig byrd. 
Det er nummeret før hun vasker gulvet foran dem med tungen. 
Helene Bonham Carter spiller «den gode fe» som om hun var en litt mer edru Edina i «Absolutt fabelaktig». 

Også Sophie McShera og Holliday Grainger koser seg fælt som Askepotts to møkkakjerringer av noen stesøstre. 

Regissøren er ikke engstelig for å melke historiens erotiske potensial. 
Tenåringer kommer til å miste det i det den unge prinsen smetter hendene sine rundt Askepotts midje for første gang. 
For ikke å snakke om scenen der han setter på henne glass-skoene. 

I det hele tatt: 
«Askepott» blir en hit. 
Amerikanske jentunger kommer til å mase vettet av foreldrene sine for å få lagt sommerferien til et eller annet sentraleuropeisk land med mange slott – akkurat slik de maste om å få dra til Norge etter «Frost» (2013). 
Og Disney kommer til å selge mange rosa og lyseblå prinsessekjoler. 
Det er selve hovedpoenget med denne filmen. 

Ideologisk sett er «Eventyret om Askepott» ett hundre prosent regressiv. 
«Vær snill mot dyr og vær pen, og gift deg med en prins», prediker den til våre unge jenter. 
Da gjør det ikke noe om hele verden er grusom mot deg først. 

Pressevisningen der undertegnede så den, falt på mandag 9. mars – én dag etter kvinnedagen. 
Det føltes brutalt ironisk, og ikke på den gode måten. 

Faktum består: 
Et overveldende flertall i filmens målgruppe, jenter i førpuberteten – kommer til å spise den opp. 
Ja, og så én voksen mann: 
Ari Behn (42). 

MORTEN STÅLE NILSEN 
",1
"Vilt eventyr om heksa og skogsreven
Egentlig er bare «Notes on a scandal» et by-eventyr om ei utkrøpen gammal heks og den sultne reven i kaninskogen. 

Men Judi Denchs barske barkansikt og Cate Blanchetts frostfjernende og kunsthistoriske profil gjør at du får følelsen av å se noe vesentlig. 

Engelsk tradisjon er sånn: 
Det er skuespillerne du husker, og historien betyr mindre. 
Filmen er laget etter en roman, og romaner virker vanligvis litt gammelmodige, for de tar jo så lang tid å skrive. 
I denne treffer vi både den freudiansk skadde jomfru og den eksistensielt oppkåta hustru. 
Dench spiller velformulert og eldre-kynisk kvinnelig lærer — det er heksa. 
Blanchett stråler som halvgammel (37 år) ny kollega som plutselig og hinsides en hver sannsynlighet realiserer sitt sjabre seksual-ego ved å forføre en britisk 15-åring. 
Og tro meg: 
Britiske 15-åringer ser ikke mye ut som sexobjekter. 

Etter hvert som forfatterinnen blir grepet av sine naive forestillinger om de ensomme jomfruers groteske erotiske mot, blir rollefiguren til Judi Dench et drastisk utøvende troll som på ubegripelig vis har gått seg vill i sitt eget eventyr. 
Dermed forlater filmen dramaet og blir en nesten-erotisk nesten-thriller. 

Thriller-genren har helt spesielle privilegier i forhold til sannsynligheten. 
Dramaet må holde seg nøkternt til det troverdige og lider følgelig mye urett. 
Det er selvsagt fristende å skrive en fortelling der fantasien får så frie utløp som i «Notes on a scandal», men det skaper en egen form for oppgitt og irritert kjedsomhet som ingen flinke skuespillere kan kurere. 

Det bør nevnes at Bill Nighy gjør en skjønn, følsom-nervøs rolle som helt ekte mann mellom de to mytefigurene.: 
",0
"Stor fet gresk feriebom
Nia Vardalos var den greskætta amerikanerinnen fra landsdelen Lakonia i «Mitt store feste greske bryllup», en film som endte med at hun giftet seg med John Corbett. 
Hun er sjarmerende, men ikke nok. 

«My life in ruins» starter med en vennligsinnet eufemisering av syttitallslandet Hellas, som egentlig bare er en administrasjonsslum. 
Filmen viser hvorfor. 
Det greske idealet er avventende dagdriveri. 
Man skal ha hår som en italiensk fotballspiller og henslepe dagene med naturinspirert gate-filosofi som til slutt medfører at Middelhavet blir overtatt av Mussolini og han må tigge penger fra Brussel. 
Jeg vet at Mussolini ikke var gresk. 
Han var altfor vital til det. 

Vadalos spiller turistguide for ei dame med øyne som får henne til å likne Melina Mercouri etter 300.000 kilometer uten radiatorvann og girolje. 
Hun skal vise rundt en overstyrt gjeng dumme turister av den sorten som ikke skjønner søylenes skjønnhet og det nedroa livet. 
Men heldigvis har Vardalos med seg en gåtefull bussjåfør med Serpicos ansiktshår og lavt blodsukker. 
Ved hjelp av ham oppstår en form for vennligsinnethet mellom menneskene, og folk sier sånne ting som «du må finne villskapen din» til hverandre. 

Richard Dreyfuss snakker seg opp og alt det der, og dere ville heller ha sett innvollene til noen, men OK det kommer ikke til å skje. 
Det blir som en lang dag på Ikea. 

Det rareste ved filmen er at fotograferingen får Hellas til å virke ubetydelig og stygt. 
Både by— og landskaper ser ut som om innarbeida italienske idyller ble gjenskapt av blinde arkitekter med hukommelsestap. 
",0
"«Linda er en stor humorist»
Smågal komikk på NRK i morgen. 

|||TV: 
Et av høydepunktene i første sesong av «Norsk attraksjon» var testingen av Voss på Sørlandet. 
Vossejenta Linda Eide dro til Iveland i Aust-Agder for å vise oss kilden til designervannet Voss of Norway — som er populært blant Madonna og andre megakjendiser, uten at det kunne forhindre et underskudd på 117 millioner kroner i fjor. 

Linda testet designervannet i springen hos en av naboene til Voss-vannet, lokalt kjent som Oggevann. 
Det smakte godt. 

En mer sjarmerende utdriting av «designervanviddet» skal du lete lenge etter. 

Og slik holder de på, Linda Eide og teamet bak «Norsk attraksjon». 
De farter rundt i landet på jakt etter snurrige og oversette severdigheter som det knytter seg en historie til. 
Bare unntaksvis gjør de narr. 

Folk og fe 
Det tar sin tid å finne attraksjoner. 
Første sesong ble vist høsten 2007 og nå har man endelig skrapt sammen sju nye episoder. 
Gi den dama mer penger! 
Linda Eide er en eksportvare, sist sett på svensk tv. 

Hun er en norsk attraksjon og en stor humorist. 

I morgendagens program reiser hun rundt i vårt endeløst bedårende land, kledd i grilldress fra Diadora og med et åpent sinn. 
Hun minner mest om en Caprino-figur, halvt forundret og fullstendig begeistret for alt hun støter på av folk og fe og snåle minnesmerker. 

Den første olje Hemmeligheten er selvsagt måten historiene fortelles på. 
I Bjørke gjenoppleves den store hendelsen som satte sunnmørsbygda på hodet i 1997. 

Telenor prøvde å fjerne stedets telefonkiosk, noe som førte til at bygdefolket gjorde den ufjernbar ved hjelp av kjettinger og kampestein. 

Saken havnet på BBC og kiosken ble fredet. 
Linda Eide får med seg innbyggerne på en rekonstruksjon. 

Norge fant olje på Ekofisk 23. desember 1969 og lenge befant den første oljen seg på en sirupsflaske i et barskap i Sandnes. 
Linda finner den på lageret til Oljemuseet i Stavanger og synes dette er en nasjonal forsømmelse. 
Her må det handles. 

Tilbake i naturen finner Linda et fjellvann i Fyksesund i Hardanger hvor det har levd gullfisk i hundre år, visstnok plassert der av fastlegen til Christian Michelsen. 
Linda bader sammen med gullvederbuken, som arten heter, og intervjuer en lokal ekspert, Oddvar Soldal, som har hovedfag i gullfisk. 

En gyllen start på en attraktiv NRK-perle. 
",1
"En russisk fabel
«Leviatan» er en fortelling om en nasjon som befinner seg midt mellom et moderne rettssamfunn og en lovløs gangsterstat. 

FILM: 
Det går ikke mange minuttene før man forstår at «Leviatan» er en film om det moderne Russland. 
Selv om rollefigurene er troverdige og handlingen medrivende, skinner det hele veien gjennom at Andrej Zvjagintsev snakker om noe mer enn akkurat dette lille samfunnet og disse fiktive menneskenes gjerninger. 
Og historien han ønsker å fortelle handler om en nasjon som ønsker å se på seg selv som et moderne demokrati, men som konsekvent henfaller til maktmisbruk og korrupsjon når borgernes rettigheter blir for brysomme. 

Det europeiske Russland Filmen starter hjemme hos hovedpersonen Nikolai, som bor sammen med sin tenåringsssønn og sin unge kone i en liten by i nordvest i landet. 
Mot en bakgrunn av det som ser ut som nordnorske kystlandskaper fortoner familiens lyse og rustikke villa seg nærmest skandinavisk i stilen. 
Fattigdommen og den fatalistiske hardheten man forbinder med nyere russisk film glimrer med sitt fravær, og samtalene og omgangstonen er til forveksling like hvordan menneskelig samvær skildres i europeiske filmer. 

Inn i dette innbydende hjemmet kommer Nikolais gamle militærkamerat Dmitrij. 
Dmitrij jobber til daglig som advokat i Moskva, og har kommet for å forhindre at hans gamle venn mister huset i en pågående rettstvist med byens borgemester. 
Innledningsvis er de begge optimistiske med hensyn til å vinne saken — ikke minst siden Dmitrij har gravd opp en rekke kompromitterende opplysninger om borgemesterens lyssky fortid. 

Rettsløs i rettsstaten 
Det er ingen tilfeldighet at Zvjagintsev åpner med et slikt «vestlig» portrett av livet i dagens Russland — det er tross alt slik mange ønsker at landet skal se ut. 
Men når Nikolai og Dmitrij går til rettslige skritt mot borgemesteren, får de raskt erfare at rettsstaten ikke beskytter dem som kjemper mot makten. 
Og nettopp fordi filmen starter med et bilde av Russland som et vestlig publikum kan identifisere seg med, oppleves Zvjagintsevs skildring av korrupsjon og maktmisbruk som desto mer frustrerende og fornedrende. 

«Leviatan» er likevel ikke noen enkel film om gode borgere mot korrupte politikere. 
For samtidig som den er en fabel om en nasjon som slites mellom et moderne rettssamfunn og en lovløs gangsterstat, er den også et trekantdrama om nære venner som svikter hverandre på verst tenkelige tidspunkt. 
Ingen av rollefigurene går uplettet ut av «Leviatan» — uskylden går tapt så snart når Dmitrij bestemmer seg for å presse borgermesteren for penger. 

Lovløshetens lange arm 
Når han ikke misbruker sin politiske makt for å sikre seg attraktive eiendommer, pleier den tungt alkoholiserte borgermesteren sosial omgang med den lokale biskopen, og de tette båndene mellom den ortodokse kirken og Putins maktapparat er et av filmens mest sentrale temaer. 

Zvjagintsev angriper disse problemstillingene med et filmspråk som er like storslått og elegant som det er solid og subtilt. 
Her finner man både praktfulle tablåer og intrikate kjøringer, og som hos David Fincher er det aldri tilfeldig hva som befinner seg innenfor bilderammen. 
«Leviatan» er i det hele tatt en eksepsjonelt vellaget film — et drama av et format man altfor sjelden ser på kino nå til dags. 
",1
"Forkledd som seg selv
Et sinnrikt flettverk av metaforer og allegorier gjør «Phoenix» til en minneverdig fabel om tysk identitet og selvforståelse. 

FILM: 
Året er 1945 og stedet er det utbombede, amerikansk-okkuperte Berlin. 
Nelly Lenz (Nina Hoss) har unnsluppet konsentrasjonsleiren med livet i behold, men ansiktet er vansiret og behøver omfattende plastisk kirurgi. 

Kirurgen foreslår å konstruere et helt nytt ansikt, men Nelly insisterer på at han skal forsøke å gjenskape hennes gamle. 
På operasjonsbordet teller legen henne baklengs inn i narkosen, og når hun våkner er det som en ny versjon av seg selv, i et Tyskland som synes både velkjent og underlig fremmed. 

Nytt ansikt 
Nellys familie har blitt utryddet av nazistene og etterlatt henne en stor formue som venninden Lene vil at de skal bruke på å starte et nytt liv i Palestina. 
Nelly drømmer imidlertid om å bli gjenforent med ektemannen Johnny — på tross av vennindens påstander om at det var han som overga henne til nazistene. 

Når ekteparet omsider møtes er det under falske navn, og Johnny gjenkjenner ikke Nelly som sin kone, men som en kvinne som ligner henne. 
På bakgrunn av denne likheten konstruerer han en plan hvor Nelly skal utgi seg for å være seg selv, slik at Johnny kan få kloa i arven hennes. 
Desperat etter å vinne sitt gamle liv tilbake går Nelly så i gang med å forsøke å gjenskape seg selv i ektemannens bilde. 

Nytt land Rekonstruksjonen av hovedpersonens ansikt og identitet har åpenbare paralleller til gjenoppbyggingen av Tyskland etter krigen, ikke minst i den forstand at det i begge tilfeller er mange som ønsker å påvirke prosessen. 
«Phoenix» er i det hele tatt et imponerende sinnrikt flettverk av metaforer og allegorier, og tidvis inviterer den til et såpass omfattende tolkningsarbeid at det er lett å miste det mellommenneskelige dramaet av syne. 

Dette innebærer imidlertid først og fremst at den er en film som inviterer til flere gjennomsyn, og på tross av visse skjønnhetsflekker er «Phoenix» en innbydende og fascinerende opplevelse. 
Både plottet og estetikken utfordrer realismen som vanligvis står så sentralt i denne typen filmer, men som en symboltung fabel om identitetsdannelse og selvforståelse er dette et berikende bidrag til tyskernes pågående arbeid med å forsone seg med sin historie. 
",1
"Galnere og vittigere Iron Man
En skikkelig action-toer skal være både tydeligere, galnere og vittigere enn eneren, og «Iron Man 2» klarer kvalifiseringskravene med mye velgjørende tungmetall for øye, øre og sjel. 

Filmen starter demonstrativt pysete, med den Brandon-aktige næringslivs-jappen Stark (Robert Downey jr.) i en sirkusaktig tekno-oppvisning med bikinidamer. 
Næringslivsgubber kan feste. 
Vi vet det, og siden i filmen gjennomfører hovedpersonen en bursdagsfeiring som får Petter Stordalens utdrikningslag til å likne en snakkestund med pater Pollestad hos Viggo Johansen (se, det var en tungvint setning til å ta med til norsklærerlaugets julebord!). 

Men det tar ikke lang tid. 
Downey jr. drar til Monaco med Gwyneth Paltrow, som er blitt like kropps-diskantisk som ektemannens stemme og ikke ville hatt utstikk i 3D en gang. 
I Monte Carlo skal jernmannen kjøre racerbil i legendariske middelhavsgater, men Mickey Rourke dukker opp. 
Rourke er ofte den beste ideen folk kan få, og i denne filmen er han sint, tatovert, delvis armert djengis-russer med et heavy-fjes som AC/DC egentlig ville hatt, men de er fra Australia og likner pung-ekorn (de har musikk her). 
Han laserpisker racerbiler i hjel og snerrer fram hevntanker med bjørn i brystet. 

Og så alle de vårkule folka i oppvakte utkledninger: 
Scarlett Johansson stikker innom filmen som Samuel L. Jacksons sidespark. 
Hårfargen hennes er blitt som Taiwan-versjonen av italiensk kommode-mahogni, blikket er tatt fra Madame Tussauds versjon av Mata Hari og dama er en påminnelse om den digitale verdens absolutte relativitet. 
I denne filmen klarer teknikken til og med å få Johansson til å bevege kroppsdeler, enda hun under Newtons jurisdiksjon har hofter som ble laga for tvillingfødsler og løper som ei and. 

Dessuten Sam Rockwell. 
Han spiller en pappagutt-aktig, men ond konkurrent i krigsindustrien, og det er han som etter hvert blir så konkurransedyktig i tankegangen at han ansetter den gale Rourke, som egentlig er død. 

Iron man tåler ikke sin egen palladium egentlig og holder på å dø. 
Han trenger et mirakel. 
Konkurrenten Hammer har fått tak i en av draktene hans, forsvars-kameraten Don Cheadle har skiftet side og i sin celle sitter Mickey Den Grusomme og fikler i hop en fryktelig hevn. 

De flyr, de skyter og det smeller som St. Hans på Island. 
Jeg har før skrevet om lydbølger som rister tarmene i sal 5, og jeg tror jeg har skrevet om dundring som fikk milter til å revne. 
Jeg har sluppet opp for innvoller, men det føles fantastisk. 

Robert Downey jr. som superhelt har den særegne, fascistiske arrogansen som gjør at man til og med kunne ha tilgitt en NHO-mann. 
Han er fortsatt mitt idol. 
",1
"Varmhjertet komikk om handikappedes lengsler
Vi presenteres for tre gutter , rundt de tjue år. 
Nære kamerater. 
De er alle opptatt av vin. 
Under dekke av å dra på vintur, planlegger de en tur til et bordell i Spania. 
De er alle jomfruer. 
Og de vil på ingen måte ha sine foreldre med. 

Høres dette meget sært ut? 
Ikke når du hører resten: 
De er alle tre handikappede og helt avhengig av daglig hjelp fra foreldre og leger. 
Den ene er nesten blind. 
Den andre er lenket til rullestol på grunn av en dødelig sykdom. 
Den tredje er kroppslig paralysert. 

De kommer seg av gårde . 
Omsider og ulovlig. 
Og som i alle gode roadmovies, skjer det overrumplende ting underveis og ingen av dem er de samme når de returnerer, for å si det mildt. 

(Anmeldelsen fortsetter under bildet) 

Det er en morsom film , lett og rappfotet regissert. 
Men like under den morsomme overflaten, både verbalt og håndgripelig morsom, er det en sårhet og en hårfin balansegang mellom øm lengsel og det forbitrede. 
Filmen er så veldreid at ved siden av å underholde, får den fram tanker i oss som sier: 
Bak et fysisk handikap, bak manglende funksjonsevne, bak manglende ferdigheter, finnes det jo et menneske med helt alminnelige lengsler, med helt alminnelige behov. 
Tenk over det, medmenneske. 

Filmen er løselig basert på Asta Philpots liv, en paralysert amerikaner som har ført en offentlig kamp for handikappede og deres seksuelle rettigheter. 
",1
"Contrazt – «Heaven»
– Norges største bygdefest? 
Da er det dårligere stelt i danseband-Norge enn jeg trodde… 
Solør-bandet smiler som levende Colgate-reklamer og har utvidet med ditto blide blåsere, men tror vi på det? 
Skal du skape Norges største bygdefest, må man by på noe mer – en ekstradimensjon - enn det man hver helg serverer på diverse bygdelokaler rundt om i rurale Norge. 
Ordet programmessig får en dypere mening etter denne opptredenen. 
Låten er ok, showet er ok, helheten er ok. 
Sagt med andre ord; et skuldertrekk. 
",0
"Marsvin-netter
Du vet hvordan mange overarbeidede mennesker snakker om å en dag «hoppe ut av hamsterhjulet»? 
Det scenariet har Disney med «G-gjengen» på en måte tatt på alvor. 

FILM: 
Kan trendmarkører som kultkomikeren Zach Galifianakis, labradoodler og populærdarwinisme til sammen bli en god barnefilm? 
«G-gjengen», den første live-action-produksjonen med Disneys 3D-teknologi, om et knippe marsvin og en muldvarp som er blitt omskolert fra husdyr til snakkende, FBI-trente spesialagenter, er et forsøk på å besvare det spørsmålet. 

Målgruppebom 

Og svaret? 
Uten å foregi å vite nøyaktig hva som resonnerer hos dagens sjuåringer, er det i alle fall vanskelig å se for seg at de vil la seg bergta av filmens hovedplot, som består i marsvinenes anstrengelser for å stoppe en britisk hvitevaremagnat (spilt av Bill Nighy), som i det skjulte har omprogrammert alle espressomaskinene verden har kjøpt av ham til laserarmerte roboter. 
Det er nok heller ikke rimelig å anta at kjernepublikumet vil falle for manusets gjennomgående teknologinomenklatur eller mange referanser – alt fra halvgode populærkulturelle (en birollehamster promper i søvne, og kunngjør etterpå: 
«Jeg elsker lukten av napalm om morgenen») til snedige bransjeinterne(på et tidspunkt nedkjemper agentene en «G.I. 
Joe»-figur, altså en av sommerens blockbusterkonkurrenter). 

Påfallende livaktige 

Det betyr at ansvaret, ikke bare for å redde menneskeheten, men også filmen og dem selv – de er imellomtiden blitt droppet fra agentprogrammet, til tross for at de, som det blir argumentert, «har 98 prosent felles genmateriale med dere» – står og faller på hovedrolleinnehaverne. 
Og de er, for all del, både påfallende livaktige og glimtvis forbaska sjarmerende, kanskje aller mest når de under en dekkoperasjon i en dyrebutikk må agere «vanlige» marsvin, for å infiltrere buret og vinne tilliten til en hamster som både er canadier og «kvart ilder» – sånt finnes det jo ingenFBI-protokoll for. 
Men når «G-gjengen» seinere kulminerer i en impromptu dansesekvens til tonene av Black Eyed Peas,mistenker man at selv ikke filmskaperne har følt at 98 prosent felles genmateriale er nok. 
",0
"The Blues Brothers
Jake og Elwood endelig på Blu-ray! 

The Blues Brothers er en av tidenes kuleste filmer! 
Få andre har en like herlig miks av crazy humor, vill action og tøff musikk. 

Siden premieren i 1980 har bluesbrødrene blitt et kultfenomen. 
Nå kan du nyte den fantastiske filmen på Blu-ray i både kinoversjonen og en director’s cut. 

Er du det minste glad i saftig soul, slepen humor og vanvittige biljakter, bør du sjekke ut denne! 

- We're getting the band back together 

Brødrene Jake og Elwood Blues ble skapt i tv-showet Saturday Night Live. 
John Belushi og Dan Aykroyd så potensialet i en film og fikk med seg regissør John Landis. 

Filmen handler om hvordan brødrene samler sammen sitt gamle band for å skaffe penger til det nedleggingstruede barnehjemmet de vokste opp på. 

I løpet av prosessen skaffer de seg mange forskjellige fiender, blant annet politiet, et countryband og Illinois-nazister, og det ender med tidenes biljakt gjennom 106 miles til Chicago. 

- We're on a mission from God 

Hvorfor elsker jeg The Blues Brothers? 
Fordi brødrene Blues nesten alltid går med hatt og solbriller. 
Fordi Bluesmobilen deres har sjel. 

Fordi musikken er tidløst herlig. 
Fordi de tørrvittige kommentarene står i kø. 
Fordi biljaktens stunts fremdeles gir meg hakeslepp. 

Filmen innehar fremdeles rekorden i antall bilkræsj. 
Ingen har engang forsøkt å slå den! 

The Blues Brothers er så kul i nesten alt den gjør at det nesten ikke er til å tro. 
Gjesteopptredener av Aretha Franklin, James Brown og Ray Charles er ren bonus! 

- Our Lady of Blessed Acceleration, don't fail me now! 

Denne Blu-rayen inneholder altså både kinoversjonen og en director’s cut. 
Kinoversjonen er fin som den er, med en spilletid på 2 timer og 3 minutter. 
Billedkvaliteten er kjempegod. 

Director’s cut’en er ca 18 minutter lenger og har flere kule scener som gjør filmen enda bedre. 
Den eneste ulempen er at det høyoppløselige Blu-ray-formatet avslører forskjeller i billedkvaliteten der de ekstra scenene er klippet inn. 

Det er litt forstyrrende, men ikke veldig. 
Jeg synes innholdet veier opp for det. 

- That ain't no Hank Williams song! 

Jeg må nevne lyden. 
Dessverre er den kun presentert i DTS 5.1, ikke i DTS-HD 5.1 Master Audio. 

Den som er litt opptatt av lyd vil forstå at vi dermed kun får ”gammeldags” komprimert lyd, akkurat som på en DVD, ikke ukomprimert lyd, som er så godt som standard på Blu-ray-formatet. 

Det er synd. 
Dette er tross alt en film med flere fete konsertsekvenser. 
Lyden ER god, men ville sannsynligvis fremstått enda bedre i et lossless-format. 

- The light was yellow, sir. 

Blu-rayen har ikke noe nytt ekstrastoff, men overfører gammelt innhold fra tidligere DVD-utgivelser. 
Det beste er en timelang dokumentar fra 1998, der de fleste aktørene mimrer, minus John Belushi, som dessverre døde i 1982. 

Du får også to andre korte innslag, men jeg føler det er så mye mer å fortelle om Blues Brothers-fenomenet enn hva dette ekstrastoffet makter å formidle. 

Men jeg anbefaler likevel The Blues Brothers på Blu-ray så varmt som det går an. 
Det finnes nemlig ingen bedre crazykomimusikkactionbilfilm! 

OBS: 
Den ikke fullt så gode oppfølgeren Blues Brothers 2000 er også utgitt på Blu-ray 
",1
"Ujevn nazimoro
Nazistene, altså! 
De er dumme, de! 

Mens fansenomfavner kultfenomenet «Iron Sky», hever noen sin kritiske røst. 
Ikke bare mot filmen som kunstnerisk verk (kunstnerisk i hermetegn), men mot publikums begeistring for nazismen som populærkulturell klisjé. 

En av dem er skribent Aksel Kielland, som i en velskrevet og for så vidt betimelig bloggartikkel forteller om hvor utilpass han ble da han opplevde fenomenet på nært hold i Folketeateret i Oslo da ""Iron Sky"" ble vist under Oslo filmfest. 

Festivalen hadde visstnok hyret inn menn utkledd i naziuniformer for å skape stemningen før filmen. 
Der er jeg enig med Kielland. 
Påfunnet er ikke bare aparte, det er særdeles bekymringsverdig. 

Filmen, derimot, er lite å hisse seg opp for. 
Den er bare en godt hypet B-film som er seg meget bevisst at den er nettopp det. 
«Iron Sky» er laget for å være B-film, en satirisk sådan, og spiller uhemmet og tidvis vellykket på alle mulighetene den dermed har til å være flat, gigantisk, endimensjonal, overspilt og spinnvill. 
Slik sett er den i slekt med den utmerkede sci fi-parodien «Mars Attacks!» fra 1996. 
Litt om plottet, for dem som ikke har fått det med seg: 
Året er 2018, og for første gang siden 70-tallet lander et bemannet, amerikansk romfartøy på månen. 
Månelandingen er et PR-stunt iverksatt for å sikre presidenten gjenvalg. 

Det de ikke vet, er at nazister holder hus — les: et svært, svastikaformet fort - på baksiden av månen, der de har bygget opp en armada av UFO-er og et gigantisk romskip. 
Målet er å gjenerobre jorden. 

Den fargedeastronauten James Washington (Christopher Kirby) tas til fange. 
En gal vitenskapsmann (Tilo Prückner med Einstein-hår) underlegger ham medisinske eksperimenter for å gjøre ham arisk. 

På jorden får en Sarah Palin-aktig president mer PR enn hun kunne håpe på. 
Hun får en gigantisk romkrig i fanget. 
Jippi! 

Legg til en tuberkuløst hostende Udo Kier som führer Wolfgang Kortzfleisch, det iskalde overmennesket Götz Otto som hans aspirerende etterfølger, og den hjernevaskede læreren og jordeksperten Renate Richter (Julia Dietze), og tegningen burde være klar. 

Muligens villejeg selv reagert mer som Kielland dersom jeg, som han, hadde sittet i en kinosal der et øldrikkende fredagspublikum lo og klappet av nazister fra månen, som han skriver. 

Nesten alene på pressevisning om morgenen, er det vanskelig å forestille seg at noen vil omfavne disse nazidustene som noe annet enn et hysterisk destillat av alle naziklisjéer filmindustrien har fostret gjennom de 70 årene som er gått siden Det tredje rikes fall. 

Som satire setter filmen seg fore å latterliggjøre nazismens stormannsgalskap og menneskeforakt. 
Det greier den. 

Som satire feier den innom en del andre fenomener og typer også. 
USA og amerikansk politikk rammes med noen velrettede finter. 
Men for min del kunne satiren kunne vært enda grovere i kjeften, og enda frekkere. 

Via sosiale nettverkhar fans verden over bidratt med innspill og ideer, og filmen bærer preg av det. 
I sine svakeste øyeblikk virker den laget etter påfunns- og innfallsmetoden, bestående mer av en samling løse (om enn til dels artige) vitser enn av en gjennomtenkt og gjennomgående idé. 

I sine gode øyeblikk er den så klein at den blir bra. 
I sine beste øyeblikk byr den på genuine morsomheter og spesialeffekter som gjør den fantastisk å se på. 

Jeg ser den gjerne igjen. 
Både for underholdningens del, og for å sjekke min egen reaksjon i møte med publikums reaksjoner. 

Enig med anmelderen? 
Bruk kommentarfeltet! 
",1
"Flott og forvirrende
Bildene i denne finske animasjonsfilmen er til å spise opp dersom man tilhører de ekstrem-vegetarianerne som også livnærer seg av digital snop. 

Bildene er LSD-vakre og oppfinnsomme. 
Figurene har en spøkefull, stolprete og stiv sjarm. 
Fargene er nesten psykotiske i sin klare styrke, og alt er aldeles flott. 

Men historien er fragmentarisk og forvirrende. 
«Lotte fra Oppfinnerland» har faktisk den mest krevende handlingen jeg har sett på lenge. 
Først skal det være oppfinnerkonkurranse for Lottes pappa, og så kommer japaneren dumpende innom og så lærer alle judo og må dra til konkurranse i Japan. 
Til og med pysekatten som ikke får sporte. 
Men innimellom. 
Innimellom myldrer nevrotisk av fantastiske halvminutts-påfunn som antakelig vil medføre katarsis for konsentrasjons-gymnaster. 
Helt ned til varpene i muld. 
Og de fleste snakker bergensk, et fonetisk fenomen som alltid medfører melankolsk uro. 
",0
"Route Irish
Godt fortalt thriller uten de store spenningsmomentene. 

Route Irish er en av mange filmer som skal få oss her hjemme til å forstå hva som egentlig foregår i Irak. 
Regissør Ken Loach og hans trofaste manusforfatter Paul Laverty vil gjerne fortelle det, men fokuserer heller på en historie om soldatvennskap og hevnlyst. 

Etter at Fergie (Mark Womak) får bestevennen sin Frankie (John Birshop) hjem fra Irak i en kiste, bryter helvetet løs. 
Frankie jobber som leiesoldat i Irak, og skal visstnok ha blitt drept av i en ""ulykke"" på Route Irish, verdens farligste veistrekning som går mellom ""den grønne sonen"" og Bagdad flyplass. 

Fergie tror ikke på historien han får servert om Frankies død, og han setter i gang sin egen etterforskning næret av utømmelige mengder sinne og dårlig samvittighet. 

Det var nemlig Fergie som overbeviste kompisen om å ta det lukrative oppdraget i Irak. 

En historie om kompiser 

Loach er en glimrende historieforteller, og han viser en soldat som er tydelig preget av alt han har opplevd. 
Det eneste Fergie har i leiligheten sin er en feltseng, en laptop og kista med tingene hans fra tjenesten sin. 
Han kunne like gjerne vært i Irak. 

Det er kun Frankie som betyr noe for ham, noe som igjen viser hvor sterkt båndet mellom de to er. 
Fergie har for eksempel kopiert tatoveringen til Frankie, og har med dette sin bestevenns kones navn på armen. 
Jeg lar meg igjen overraske over hvor nært og uforståelig vennskapet mellom soldater kan bli. 

Les også anmeldelsen av Generation Kill - tidenes beste krigsserie 

Varierende skuespill 

Etter hvert som historien går videre liker jeg helten vår mindre. 
Han blir kaldere, mer hensynsløs og handlingene hans blir stadig drøyere. 
Fergies etterforskning blir en besettelse, og han tar stadig større sjanser for å nå sitt mål. 

Sammen med ham står Rachel, som etter hvert utvikler et noe småsadistisk forhold med Fergie. 
Mark Womak gjør en svært god rolle som den etterhvert småpsykotiske ""etterforskeren"", og jeg tror på ham hele veien. 
Andrea Lowe gjør en grei rolle som enke, men tilfører ikke historien noe annet enn et hysterisk kvinnfolk som bare tar masse plass. 

Jeg liker hvordan Loach også i denne filmen tar med seg sitt varemerke, noe som vi ser i tilbakeblikkene til Fergie. 
Bildene er grovkornet og bleike, og opptakene av Frankie og Fergie som tenåringer sitter som støpt. 
Jeg får følelsen av at jeg får snoke litt i noen andres ungdomstid. 

Hvor er spenninga? 

Det som ødelegger for spenninga i filmen er det faktum at Fergie faktisk er en tidligere leiesoldat, en som lever av lyssky oppdrag av den farlige sorten. 
Jeg er jo ikke redd for at noe farlig skal skje med Fergie når han graver dypere i mysteriet og leter etter folk å skylde på. 

Dette er fyren som har et fullt våpenskap, årevis med kamperfaring, og som gjerne tyr til vanntortur for å nå sine mål. 
Det blir litt som en Supermannfilm uten kryptonitt. 

Loach er en stor motstander av krigen i Irak, og i Route Irish kritiserer han bruken av leiesoldater i krigen. 
Det er tydelig at han også kritiserer hvordan uskyldige sivile i Irak påvirkes av dette, men jeg er usikker på om moralprekenen når gjennom. 
Det er tross alt Frankies død som er fokuset i filmen. 

Kanskje skulle han gitt filmen flere spenningsmomenter som kunne gjort Route Irish til en glimrende thriller, i stedet for en film som har blitt en grei blanding av en moralpreken og en henvtokt. 
",1
"Sklir på skallet
«Teenage Mutant Ninja Turtles» følger en hyggelig nittitallskvartett gjennom søvndyssende nærkamper. 

FILM: 
Det var litt pussig at det ble et fenomen i utgangspunktet. 
Både tittelen og skikkelsene bak tittelen «Teenage Mutant Ninja Turtles» er egentlig bare en opphopning av ord som vanligvis ikke passer sammen: 
Fire muterte havskilpadder som har fått språket og interessene til en gjennomsnittlig tenåringsgutt, og i tillegg har lært seg forskjellige ninjakunster. 

Fra kloakken i New York bekjempet de alskens kriminalitet i filmer og tegneserier på det tidlige nittitall, og ble populære gjennom friksjonen mellom skravlete amerikansk ungdomskultur og sinnsrolig asiatisk kampsport. 

Søt familie 

Som nær sagt alle nittitallshelter har de nå fått sin egen 3D-film. 
Animasjonen er det ingenting å si på: Leonardo, Michelangelo, Rafael og Donatello har fått distinkte, og enn forutsigbare personligheter og levende, guttete ansikter. 

Det samme gjelder læremesteren, den snakkende (og slåssende) rotta Splinter. 
Klærne og kloakkhjemmet deres virker mer improvisert og fillete enn i den fargesprakende tegneserien. 
Familiebåndet mellom mutantene gjør den nye «TMNT» riktig søt i sine beste stunder. 

Vandrende Leatherman 

Men gjengens erkefiende, Shredder, en slags japansk Darth Vader, er er her i praksis en vandrende Leatherman-kniv. 
Kampene med den massive, robotaktige skikkelsen, som er tynget ned av sitt eget våpenarsenal, har ingenting av lettheten og tempoet som finnes i originalmaterialet. 

Iblant kommer det muligheter til å se på det smellvakre ansiktet til Megan Fox, som aldri forstyrres av noe så distraherende som mimikk. 

Sedvanlig actiongrøt 

Fox «spiller» April O'Neal, journalisten blir firerbandens menneskelige hjelper - her i kampen mot den obligatoriske Onde Korporasjonen. 
Historien her er den sedvanlige grøten av korrupte CEOs med onde hensikter, eliksirer som må berges og kampen mot en digital klokke som tikker dommedagsaktig nedover. 

Skilpaddene er hyggelige nok, men alt som skjer dem er samlebåndsaktig kjedelig, og ingenting synes egentlig å stå på spill i de virvlende nærkampene og paniske biljaktene. 
Det virker vel så gøy å henge med dem i kjellerstua - også en nittitallstidtrøyte som like gjerne kan være utgangspunkt for neste film. 
",0
"Juno
Fornøyelig dramakomedie. 

En ubeleilig tenåringsgraviditet er utgangspunktet for ”Juno”, en søt og sjarmerende film, som behandler temaet med tilbakelent alvor. 
Her er det ingen rabiate foreldre som skaper et stort drama ut av det. 
Og vi møter en vordende mor som tar den voksende magen med fatning. 

Filmen, og figurene i den, virker veldig nedpå og rotfestet. 
Men den er ikke like sprek som fjorårets ”Knocked up”, som beveget seg i samme terreng. 
Og hovedpersonens dialog er åpenbart skrevet av noen som er mye eldre enn 16, men vet det ikke selv. 

Mistenkelig innsiktsfullt 

16 år gamle Juno (Ellen Page) blir gravid med bestekompisen Paulie (Michael Cera). 
Abort blir fort utelukket. 
Løsningen er å adoptere bort barnet til ekteparet Vanessa og Mark (Jennifer Garner og Jason Bateman), som virker rike og lykkelige. 

Men ettersom magen vokser, blir Junos utfordringer større. 
Og kanskje er ikke adoptivforeldrene så lykkelige likevel? 
Juno må ta valg som er langt bortenfor hennes egen modenhet, som hun mistenkelig innsiktsfullt sier selv. 

Humoren fungerer 

Filmen behandler graviditeten litt naivt. 
Den er veldig redd for å problematisere, og resultatet er at filmen blir en lettvekter. 
Se for eksempel på hvordan Junos foreldre tar i mot nyheten med ekstrem fatning. 
Og hvordan Paulie og hans mor marginaliseres. 

Men humoren fungerer, godt forankret i hverdagen, og ikke basert på slapstick. 
Det siste trenger ikke ”Juno”. 
Så til tross for litt forenklet tilnærming til problemstillingen, er filmen fin og fornøyelig. 

Sjarmerende bekjentskap 

Hovedpersonen selv er et friskt og sjarmerende bekjentskap, men virker litt for treffsikker i sine kommentarer til at vi helt tror på at det virkelig er hun som snakker, og ikke manusforfatter Diablo Cody. 
Men Ellen Page gjør en fin rolle, omgitt at gode skuespilere i birollene. 

Jennifer Garner er en fulltreffer i rollen som perfekt wannabe-mor, mens Jason Bateman er flink som kuet rebell i fasadehjem. 
Michael Cera, kjent fra ”Superbad”, har filmens beste setning som sier så mye om Paulie. 

Ikke Oscar-god 

”Juno” er nominert til 4 Oscars, og det synes jeg er i overkant godt betalt for filmen. 
All ære til regissør Jason Reitman og co, men etter all hypen ble jeg litt skuffet. 
”Juno” er for all del ingen dårlig film, den er god. 
Men den er ikke Oscar-god. 

Likevel har den en misjon i livet. 
Den kan få tenåringer til å passe litt mer på når de har seg, og den viser at en uventet graviditet ikke behøver å være verdens undergang, tross alt 
",1
"Jobs
For enkelt og sentimentalt om Apple-sjefen. 

Det er ingen tvil om at Steve Jobs var et geni. 
Men hvor interessant filmen om ham er, kommer an på hvor interessant synes du det er å følge karrieren til en computerselger. 

For meg? 
Bare sånn passe. 
Det er tidvis morsomt å se gjenskapningen av nerdemiljøet på 1970-tallet som var utgangspunktet for hele Apple-eventyret. 
Men Jobs sine videre suksesser og motganger skildres med overdreven patos, som om vi så en klisjéfylt sportsfilm. 

Og gubben sjæl skildres for enkelt og lettvint, slik at jeg ikke blir klokere på Steve Jobs enn jeg var på forhånd. 

Kald, kynisk og beregnende 

Filmen starter med Jobs største suksess, introduksjonen av iPoden i 2001, i et kaldt og sterilt konferanserom hos Apple. 
Så spoler vi tilbake til varme 70-talls-farger på Reed-universitetet, der Jobs er på jakt etter noe han kan bruke livet sitt til. 

Han fatter interesse for den gryende datateknologien, og samler et knippe lyse hoder for å koke sammen noe helt nytt i et ukjent marked. 
Filmen viser hvordan dette forandrer Jobs fra å være en varm drømmer til kald, kynisk og beregnende forretningsmann. 

Det første som slår meg ved filmen, er at Ashton Kutcher tydeligvis har studert Jobs litt i overkant. 
Hans gange og kroppsholdning blir rett og slett for karikert. 

Men ellers synes jeg Kutcher gjør mye bra i denne filmen. 
Han får frem glimt av Jobs sitt brennende engasjement, hans kompromissløshet, og hvordan dette ofte skapte avstand mellom ham og de han jobbet sammen med. 
Det er ikke Kutchers skyld at filmen likevel ikke makter å forklare mennesket Steve Jobs. 

Hvorfor denne forandringen fra drømmer til businessmann? 
Matt Whiteleys manus hinter til en vanskelig barndom og lefling med LSD, men forsøker ikke gi klare svar. 

Sentimentale overdrivelser 

Regissør Joshua Michael Stern og hans team er flinke til å skape troverdige miljøer, uten å overdrive 70- og 80-tallets visuelle uttrykk. 
Men det overdrives stort på sentimentalitet, noe jeg innbiller meg at Jobs selv hadde lite av. 

Hver gang han oppnår noe stort i denne filmen, pøses det på med komponist John Debneys smektende strykere, som om Jobs nettopp har besteget Mount Everest eller vunnet Superbowl, når han egentlig bare har introdusert en ny Mac på ei datamesse. 

Dette er et viktig stykke datahistorie, men jeg vet ikke om kinosalen er riktig sted å fortelle den i. 
Jobs kunne så avgjort vært verre. 
Men også langt bedre. 

De mest innbitte Apple-fanatikerne vil sukke henrykt over å se originale produkter fra 30 år tilbake. 
De likegyldige, som nok er i flertall, vil trekke på skuldrene. 
Jeg er et sted midt i mellom. 
Jeg kjedet meg ikke, men ble heller ikke revet med av historien som fortelles, og fikk ikke større forståelse for hva som drev Jobs. 

Jeg tviler på om estetikeren og perfeksjonisten Steve Jobs ville ha godkjent denne filmen. 
",0
"Julesplatter
Et energisk og særdeles grovkalibret finsk forsøk - med norsk hjelp - på å ødelegge alt av god julestemning allerede første uken av advent. 

Med andre ord: 
Dette ligger så langt unna det er mulig å komme om den snille, gamle julenissen med sine reinsdyr og sine milde gaver. 
Her er Julenissen egentlig Julebukken, Den Skinnbarlig selv, som blir vekket til live av grådige gruvefolk. 
Han spør ikke etter snille barn; han spiser dem! 
Og gruvedirektøren? 
Vår egen, koselige, hyggelig og særdeles sleske Per Christian Ellefsen. 
Det er et stykke unna «Elling», også, dette! 

Tenk splatter, tenk fantasy på finsk, tenk radmagre, splitter nakne finske badstugubber som zombier, tenk slakting av gris og partering av mennesker og jæ...g glødende banning. 
Alt dette i form av - faktisk - en barnefilm. 

Dagen før premieren er ennå ingen aldersgrense satt. 
Og det er nokså umulig å tenke seg hvem som er målgruppen for denne ytterst møkkete og grove spøken. 
Men likte du «Trolljegeren», kan du like denne. 
Faktisk ganske godt. 
Jeg ser ikke engang bort fra at dette har materiale i seg til å bli kultstoff som noe i nærheten av den komplette anti-jul-filmen. 

For temmelig mange andre av oss blir det filmeksport i rareste laget. 

JON SELÅS 
",0
"Fransk thrillermørke med Reno
Franskmennene gjør det igjen. 

De siste åra har de skapt en egen stil av borgerlig-bestialske, eventyrlige thrillere der stilen er dønn høytidelig og nydelig kontrollert. 
I «L'empire de loups» er fargene så utviska at de såvidt beholder den døende gløden som røper at filmen handler om levende mennesker. 
Det ligger noe som likner islandsk lava over Paris, og regissøren hygger seg med en silkeaktig, myk form for bildesnobberi som er behagelig og velkommen. 
Scenene er små kitsch-malerier der lysfriheten er palettens viktigste farge. 

Ei dame finner ut at hun ikke vet hvem hun er. 
En ung politimann med et så dekorativt Gahr Støre-fjes at det kunne ha sittet på underbuksemodeller, etterforsker flåermord på tyrkiske kvinner i Paris. 
Sånn kommer han borti den kyniske Tyrkia-eksperten Jean Reno, som ble fordrevet fra politiet fordi han blandet jobb og liv. 
Den franske nasjonalfuglen Reno er kosmetisk mishandla for å se primitiv ut, og de to svært forskjellige mennene danner et team som dykker ned i den tyrkiske mafiaens rike av dystre skulemestere. 

Samtidig oppdager Anna-dama et kirurgisk arr i sitt eget hode. 
Dama rømmer med rømlingefjes, og politiguttene må dra til Istanbul. 
Filmen tar seg generøst innom terrorist-hysteri, personlighets-manipulasjoner, ulovlig innvandring og det såkalte Ulvehodefolket. 

Historien i «L'empire des loups» er ikke solid nok, men den er så stilig å se på at det oppstår en alternativ form for engasjement. 
Dessuten kler Jean Reno det dystre kvasi-alvoret, som er ganske annerledes enn Martin Becks mange plager. 
",1
"Skrinn jul
DVD-anmeldelse 

Morsomt, men skrint: 
Tre elleve minutter lange episoder fra TV-serien om de rappkjeftede pingvinene fra «Madagaskar»-filmene, deriblant («den klassiske», hevder omslaget) julehistorien «Oppdrag jul». 
Samt noe bonusgreier som er halvt reklame for en zoologisk hage i Brooklyn, halvt sammenklipte ting og tang fra filmene. 
«Over en time med latter og moro!», skryter omslaget videre. 
Det er i beste fall en halvløgn. 
Og i julen skal man jo som kjent ikke lyve. 
MORTEN STÅLE NILSEN 
",0
"Kodenavn Honning
Stillferdig og vakkert om vanskelig tema. 

«Irenes to liv« legger ikke opp til en bred debatt rundt eutanasi. 
I et sofistikert, ofte poetisk billedspråk forteller filmen om en ung kvinne, Irene, som lever tilsynelatende vanlig, om enn litt rastløst og broket, preget av en introvert psyke — og av dobbeltlivet hun fører. 

Av human overbevisning jobber hun under kodenavnet Miele (honning) i et hemmelig nettverk som driver assistert dødshjelp, noe som er forbudt i Italia. 
Nettverkets etiske retningslinjer er strenge. 
Pasienten må være terminal som følge av en uhelbredelig sykdom. 

Endringen inntreffer da hun sendes til den aldrende arkitekten Carlo Grimaldi (Carlo Cecchi). 
Han viser seg å være en ganske annerledes pasient, noe som får konsekvenser både for Irenes yrkesetikk og rolle. 

Dette er skuespilleren Valeria Golinos regidebut etter en lang og bemerkelsesverdig karriere i italiensk film, og et noe mindre bemerkelsesverdig opphold i Hollywood. 
Filmen viser en formbevisst regissør som ofte lar stemninger og bilder tale, gjerne litt flimrende, som assosiative minnebilder, uten hang til overforklaring og med stor tillit til publikum. 

Poesi oppstår når hun lar Irene legge ut på nesten frenetiske svømmeturer. 
De reflekterer den unge kvinnens indre tilstand så vel som den magiske skjønnheten som kan oppstå når mennesker i vann ses gjennom linsen til gode fotografer. 
Her representert ved ungareren György Pálfi. 
Han bidrar også sterkt i en velorkestret scene der Irene er på nattklubb og en ordløs, sensuell kommunikasjon oppstår med en mann på andre siden av en vindusrute. 

Foruten billedspråket, er hovedrolleinnehaver Jasmine Trinca filmens store pre. 
Ikke bare tåler hun kameraets nærgåenhet særdeles godt, hun har en nesten ekstrem tilstedeværelse og utstråler en fascinerende miks av femininitet og maskulinitet. 
Med sin hengslete kropp og med solbriller på, minner hun litt om en ung Bob Dylan. 

Ansiktets følsomhet speiler sinnsstemninger og situasjoner, fra stoisk ro og diskré empati i yrkesutøvelsen, til de skiftende emosjonene hennes litt mer rotete privatliv medfører. 
Og, ikke minst, det som settes i gang i henne når hun treffer Carlo. 

Golino skildrer prosessen like usentimentalt som Irene opptrer i møtet med sine pasienter. 
Men den skildres likevel på en måte som gjør følelsene hennes nærværende, slik den til å begynne med litt lukkede kvinnen selv blir gradvis mer og mer nærværende, konkret og fasettert for oss som bivåner det hele. 
",1
"Ingvar Olsen - «One Night (With You)»
– Tusen hjertelig takk for en fantastisk opplevelse, sier Gunnar Greve. 

– 
Det som er kjekt med deg er at du er en særegen artist. 
Vi trenger en artist som deg. 
Jeg er fan!, sier Tone Damli. 

VG-Talseth: 
– Ingvar er god, men noen Elvis er han ikke. 
Her blir han noe spinkel, med for lite dybde i røsten. 
Likevel: 
Selv på krabbegir gjør han et helt OK inntrykk. 
",1
"Distansert heltehistorie
Historien om Louis Zamperini er et sterkt, men konvensjonelt og nesten utmattende helteepos. 

Min farfar, sjøkapteinen, var 63 år da han ble internert i japansk fangeleir på Java. 
Min far, mekanikeren, var 21 da han ble sendt til tukthuset Dreibergen-Bützow i Tyskland. 
Opplevelsene med hardt straffarbeid, underernæring og tortur preget begge resten av livet. 

Deres erfaringer har også preget meg, og skapt en spesiell interesse for denne delen av krigshistorien. 

Blant spørsmålene som opptar meg, er hvorfor noen overlevde, mens andre bukket under, og hvorfor noen tilsynelatende kom fra det uten store mén, mens andre ble veldig syke. 
Skyldes det tilfeldigheter, eller er det mulig å peke på fysiske eller psykiske faktorer, erfaringer før eller underveis i fangenskapet, eller i livsvilkårene etterpå? 

Angelina Jolie berører dette indirekte i sin beretning om Louis Zamperini, amerikansk OL-mester i sprint i Berlin 1936. 
Som soldat i luftforsvaret kom han fra så vel flystyrt i Stillehavet som umenneskelige forhold i japansk fangenskap med livet i behold. 

Zamperinis fysiske utrustning, og hans evne som løper til å tåle smerte, kan være en grunn til at han her overlevde langt flere ydmykelser, slag og spark enn hans medfanger gjennomgikk. 
En annen grunn kan være mannen som påførte ham stokkeslagene: 
Leirkommandant Watanabe (Takamasa Ishihara). 

I utgangspunktet var det kanskje Zamperinis meritter som gjorde ham til prygelknabe. 
Fra leirkommandantens side aner man en umoden manns macho maktkamp. 
Via Jack O'Connells spill ser man konturene av utmattet resignasjon så vel som en voksende, stadig mer rasende trass i Zamperini. 

Psykologien mellom de to er filmens mest interessante element, og har likheter med Jonathan Teplitzkys ujevne, men interessante «The Railway Man» fra 2013. 
Teplitzky går noe dypere inn i konstellasjonen fangevokter/fange enn Jolie gjør, og vier litt mer plass til etterkrigstidens forsoning og posttraumatiske stress. 
Hos Jolie er dette bare et appendiks i en historie hun gjengir respektfullt og empatisk fra A til Å, uten å gå i dybden eller trekke ut andre essenser enn Zamperinis bemerkelsesverdige overlevelsesevne. 
Hennes jobb er ikke å spørre, eller undersøke, kun å fortelle. 

Til å være ført i pennen av blant andre Ethan og Joel Coen (basert på Laura Hillenbrands bok), er «Unbroken» forbausende full av de sedvanlige og forslitte frasene som gjerne følger med heltehistorier, særlig amerikanske. 
«Du må tro på deg selv.» 
«Takler du det, greier du det.» 
«Et øyeblikks smerte kan gi livslang ære. 
« 

Håndverksmessig er filmen konvensjonell i form og innhold. 
Jolie gir Zamperini null motstand og få nyanser, og kommer ikke særlig tett innpå ham. 
Uten å økonomisere eller gi virkemidlene en subtil form, blir det noe intendert og insisterende «sterkt» ved hendelsene og grusomhetene han utsettes for. 
I lengden virker det ikke bare utmattende, det blir stående i veien for filmens budskap, noe som forsterkes av Jolies ikonisering av Zamperini. 

I en av filmens mest intense scener tvinger Watanabe den avmagrede, utslitte mannen til å løfte en trestokk over hodet og holde den der så lenge kommandanten befaler. 
Filmet slik at Zamperini tar form av en mellomting mellom kristusfigur og superhelt ser det visuelt flott ut. 
Men Zamperini bringes farlig nær å bli gjort til overmenneske. 
Eller umenneskeliggjort. 

Historiene om krigens helter må og skal fortelles, slik også historiene om dens ofre må berettes. 
Spørsmålet er hva de skal fortelle oss, og hvordan, 100 år etter første verdenskrig, 70 år etter annen, mens kriger stadig pågår og nye kriger truer. 
",0
"Rasende ung mann
Robert Pattinson som ung, svett og rasende newyorker er langt å foretrekke framfor anemisk vampyrhelt med høyt hår. 
Men den vanskelige kjærligheten kommer han ikke utenom. 

I «Remember Me» kombinerer han sinne og sårbarhet på en måte som vil imponere langt flere enn ungjentene som har fotfulgt ham siden «Twilight»-fenomenet tok av. 
Pattinson fanger essensen av «ung mann i drift» med bravur, i en film som beveger seg helt på grensen av det skamløst melodramatiske og slitsomt pretensiøse. 

Han spiller Tyler, en rikmannssønn med hang til å havne i bråk, fra en familie på sammenbruddets rand etter den eldste sønnens selvmord. 
Et tullete veddemål med romkameraten Aidan leder han til Ally - fra den motsatte enden av det sosiale spekteret, men også hun med dype sår i sjelen etter at moren ble drept for ti år siden. 
Kan to pappakomplekser heles og vil de unge desillusjonerte finne livsgnisten sammen? 

Veddemålsvrien på «da han møtte henne» er en intrige prøvd ut mange ganger tidligere - i langt mindre forfengelige varianter («She's All That» (1999) er ett eksempel). 
«Remember Me» forsøker tidvis altfor hardt å distansere seg fra disse med Gandhi-sitater via voice-over og dialog så smart at den må være skrevet. 
Andre ganger - som når Ally tas med på et av New Yorks mest snobbete spisesteder for første gang - er iakttakelsene mer elegante og subtile. 

Både familiedramaet og kjærlighetshistorien fungerer allikevel godt når jåleriet tones ned - og sakte men sikkert begynner vi å bry oss om hva som skjer med karakterene. 
Hvorfor man da har lagt på et pompøst sluttpoeng av enorme patriotiske dimensjoner er ubegripelig. 
Det klarer uansett ikke ødelegge inntrykket av et solid ungdomsdrama - mest for deg som fnyser av regulære «romkoms». 

ØYSTEIN DAVID JOHANSEN 
",1
"Mel Gibson hos lever-dyrkerne!
Mel Gibson er en karismatisk veteran i meksikansk fengsel, og der blir han en slags akutt-stefar for en røykende småunge som egentlig skal miste leveren sin til institusjonens mektigste tequila-skurk. 
Put it back, sier Mel. 

""Get the gringo"": Actionkomedie. 
2012. 
1 time, 34 minutter. 
15 år. 
Regi: Adrian Grunberg. 
Med: 
Mel Gibson, Kevin Hernandez, Dolores Heredia, Peter Stormare. 

Det finnes en sort filmer som i utgangspunktet er fortapte hinsides Blu-ray-frelse og politisk korrekthet: 
Fengselsfilmer er kjedeligere enn innendørs fuglekikking. 
Det finnes ikke underholdning i å samle de dummeste folka på jorden og la dem løfte vekter og snakke om rumpa til hverandre med småjentefnis. 
Å se fengselsfilmer er som å være bortreist på firedagerseminar med en gruppe avholdsmenn som legger seg klokka åtte og snakker entusiastisk om ""Forrest Gump"". 

Men så er det Mel Gibson. 
Det finnes ikke mange nok bokstaver i et norsk husbank-alfabet til å beskrive alt hva den mannen antakelig feiler. 
Gibson utsondrer en djup og uangripelig sjelelig uro, han er lidenskapelig fortvila over alt. 
Tenk om den mannen ikke hadde vært katolikk! 
Da hadde vi sittet fint i det. 
Men fordelen med Gibsons galskap er at den redder filmer. 
Australieren suger oppmerksomhet. 
Han er som et svart hull. 
Alt rundt forsvinner når Mel Gibson er der. 

Denne filmen har dessuten Mexico. 
Siestalandet i utkanten av California er ikke som andre land. 
Så mange folk sitter i fengsel at institusjonen ser mer ut som en vanlig landsby. 
Det bor en bråte unger der, det foregår åpenlys handel, det er hustruer og prostituerte i fengselet. 
Men man blir ikke straffeforfulgt for drap. 

Gibson spiller en bankraner som kjører tvers gjennom wetback-gjerdet og blir tatt av politiet på den meksikanske sida av verden. 
Sånn havner han i et fengsel der en liten gutt blir ivaretatt for organavl. 
Han må holdes i live, for gangsterskurken har skurmplever og sjelden blodtype. 
Gutten må snart dø, og leveren hans skal få møte hr. Tequila. 

Allerede tidlig i filmen antar du at replikken før eller siden må komme: 
""Put it back"". 
""Get the gringo"" er en fargerik actionkomedie, men du kommer ikke til å hygge deg. 
",1
"En halvhjertet Pixar-film som oser av teknologiangst og framtidsfrykt
«Biler 3» er traurig venstrehåndsarbeid fra studioet som en gang var en garantist for kvalitet. 

FILM: 
Etter en kinosommer preget av visjonsløst dataanimert sløseri med tid, kommer omsider en film som viser hvordan denne typen moro for hele familien skal gjøres. 
Den filmen er Dave Mullins’ seks minutter lange dialogløse «Lou», som vises før Brian Fees «Biler 3». 
Dessverre kan ikke hovedforestillingen matche forfilmens komiske timing, visuelle oppfinnsomhet og elegante dramaturgi – eller kanskje rettere sagt: 
Den kan ikke være brydd med å prøve. 

Midtlivskrise «Biler»-franchisen står i en særstilling i Pixar-katalogen i den forstand at den er påfallende lite populær blant filmkritikere, samtidig som små barn elsker den og har gjort den til selskapets kanskje største merchandisingmelkeku. 
Pixar-imperiet er bygget på filmer som underholder store og små samtidig, men «Biler»-serien har aldri helt mestret denne balansegangen, og dette tredje kapittelet i sagaen om den ildrøde NASCAR-bilen Lynet McQueen er intet unntak. 

«Biler 3» er en film som oser av teknologiangst og framtidsfrykt, hvilket er et underlig valg for en film beregnet på et publikum som er flasket opp på strømmetjenester, touchskjermer og digital teknologi opp og i mente. 
Det begynner med at McQueen og hans fellesskap av gode, gammeldagse racerbiler utfordres av en ny generasjon av teknologisk optimaliserte fartsvidundere som forvandler bilsporten til en gledesløs jakt på hundredeler og millimetre (ta den, moderne idrett!). 
Og dermed er det duket for en tretrinnsrakett av midtlivskriser og aha-opplevelser, som tvinger McQueen til å ta et oppgjør med seg selv og sin plass i universet. 

Generasjonsskifte 
Dypest sett handler «Biler 3» om hvorvidt en racerbil som er ment å symbolisere en hvit, heterofil amerikansk mann skal innse sine egne begrensninger og slippe til en racerbil som representerer en yngre, latinamerikansk kvinne. 
Det er unektelig en tidsriktig tematikk – særlig i USA – men den framstår nærmest som en kriseløsning for en film som gjennom to akter arbeider iherdig for å innrullere barnehage- og barneskolepublikummet i de gretne gamle gubbers rekker. 

På overflaten er «Biler 3» oppsiktsvekkende konvensjonell, og med unntak av en medrivende demolition derby-scene ligger både bilkjøringen, vitsene og animasjonen et par hakk under vanlig Pixar-nivå. 
Det er noe halvhjertet over hele produksjonen, som om studioet motvillig har gått med på å gi barna det de vil ha – uten interesse for hva dette «det» faktisk er. 
Om «Emojifilmen» var den naturlige konklusjonen på en spektakulært begredelig sommer for dataanimert familiefilm, er «Biler 3» den metaforiske «hemmelige» scenen som dukker opp under rulleteksten og staker ut kursen videre. 
Det store spørsmålet blir dermed hvem man skal sette sin lit til når ikke engang Pixar kan rette opp skuta. 
",0
"Her har Snøhetta gått amok og parykkmakerne har gode tider
Dødslekene i «The Hunger Games: 
Catching Fire» er nesten like makabert fascinerende som sist. 

FILM: 
Joda, dette er fremdeles et artig sted å være, for alle andre enn de som bor der. 
Panem, en marerittaktig fremtidsversjon av USA, er dels reality-besatt samtidssatire, dels dekadent førrevolusjons-Frankrike, dels orgiastisk Romerrike, dels Steinbeck-aktig bygdefattigdom. 
Disse bestanddelene glir smidig sammen til en farlig og fengslende verden. 

Overklassen i hovedstaden, der Snøhetta har gått amok og parykkmakerne har gode tider, undertrykker tolv fattige provinser. 
Som straff for et tidligere opprør må hver provins årlig sende to ungdommer til de årlige dødslekene, der de kjemper på en gigantisk friluftsarena til én står igjen, mens folk følger med på skjermer og heier på sine favoritter. 
Slik er premisset i Suzanne Collins' bestselgende ungdomsbokserie, slik var det i fjorårets filmatisering «The Hunger Games», slik er det i oppfølgeren «The Hunger Games: 
Catching Fire». 

Om overlevelse 

Heltinnen Katniss (Jennifer Lawrence), som sist vant spillet og seernes gunst blant annet ved å spille forelsket i kompisen Peeta (Josh Hutcherson), er blitt en folkehelt til sjenanse for president Snow (Donald Sutherland). 
Forsøkene på å bruke henne som PR og distraksjon, lykkes ikke. 
Massene murrer. 
Katniss er uregjerlig. 
Snart arrangeres nye leker, for å rydde henne av veien. 

I «The Hunger Games: 
Catching Fire» må Katniss slåss mot tidligere vinnere av dødslekene, som er en vifte av forskjellige traumer og mardrømmer etter å ha måttet drepe og se andre bli drept. 
Ingen av dem kan imidlertidig la følelser ta overhånd. 
Omtanke for andre settes opp mot eget overlevelsesbehov, i alle samarbeid og allianser må nytte veies mot risiko. 
Den som skal klare seg, i arenaen og utenfor, må tenke klarere enn de andre. 
Bakersønnen Peeta, som ikke står seg mot de andre i fysisk styrke, må utnytte det båndet omverden tror han har til Katniss, for hva det er verd. 

Sterk cast 

Diktaturstemningen, der alle må undertrykke sinne og frykt, men ikke klarer å hindre oppsetsigheten i å piple ut i små dråper, henger som en tordensky over historien. 
Samtidig sørger spillmotivet og tempoet for at det aldri bikker over i tungsinn. 
«The Hunger Games: 
Catching Fire» er dessuten uhyre godt castet. 
Lawrence har en seig styrke som gjør henne til en stødig sparrepartner for tungvekterne hun står overfor. 
Og hvem vil vel ikke sitte og se Donals Sutherland og spillmester Philip Seymour Hoffmann slurre med fløyelsrøst om trekk og mottrekk mens de drikker brunt og sender hverandre megetsigende blikk? 

Men Gale (Liam Hemsworth), den Katniss egentlig føler for, er et blek og tungt nærvær i en kvikk film, og denne forelskelsen føles like forsert som den fabrikerte. 
Å være den midterste filmen i en trilogi, er dessuten ingen god startposisjon. 
«Catching Fire» mangler hode og hale, og lener seg litt for tungt på resirkulering av spenningsmomentene fra første runde. 
Ennå er «The Hunger Games» god underholdning. 
Men det var bedre sist, og blir nok bedre neste gang, når inferno bryter løs og popcornet finnes frem. 
",1
"Filmanmeldelse:«Klovn forever» 
- Primitiv guttehumor 

«Klovn forever» er et ytterst sjofelt stykke dansk kultureksport. 
Har man sansen, er dette ganske storartet. 

Danmark. 
Regi: 
Mikkel Nørgaard. 
12 år. 
MED: 
Casper Christensen, Frank Hvam, Mia Lyhne, Simone Colling, Lars Hjorthøj. 

De to vennene Casper og Frank (Christensen og Hvam) er utvilsomt et fenomen - sett blant annet i en TV-serie og en tidligere film. 
De er godt oppe i 40-årene, nå. 
Men definitivt ikke engang halvveis i puberteten. 
Mens Casper er den fremadstruttende med alle de dårligste ideene, er Frank en håpløs rævdilter, som aldri kan si nei. 
Og alltid blir sittende med skjegget i postkassa, capsen i glidelåsen, tissefanten i klemme. 
Humoren er håpløst og primitiv gutte-gutt, syndene på grensen til utilgivelige. 
Og de alltid påfølgende avsløringene rene mesterskap i pinligheter. 
Det er flaut og det er fælt og det er forunderlig flott. 

Denne gangen er Casper på flyttefot til LA. 
Uten å fortelle det til Frank. 
De har en bok å utgi sammen. 
Men Casper følger alltid sine laveste instinkter, sine letteste erobringer og sine mest macho meninger. 
Så Frank følger etter. 
Og driter seg systematisk ut, særlig når det blir litt nærgående Hollywood-kjendiseri med folk som Maroon 5's Adam Levine og skuespillere som Isla Fisher. 
Gang på gang. 
Og blir alltid avkledd - bokstavelig talt. 

Humoren? 
Primitiv inntil det infantile, fullstendig uten verdighet og gjennomført grisete. 
Men gutta drar'n så langt, at det blir teit morsomt - virkelig teit morsomt, her og der. 
Man må, altså, helst hardhudet vite hva man går til og ha sansen for denne danske, maskuline primitivismen. 
Fare for erigerte peniser og eksponerte rumper bør forresten også meldes som en mulighet i dette menneskelige minefeltet. 

Men selv fansen kommer til å oppdage ørlite for mye dødgang, her og der. 
Pinligheter på dette nivået er vanskelige å gjennomføre i en hel film; det opprinnelige TV-formatet er nok, når alt kommer til alt, mer passende. 

Men alt i alt: 
Nesten nedrig nok, omtrent sjofelt nok! 

JON SELÅS 

Norsk kinopremiere fredag. 
",1
"FILM:Skumle studiedager 

Hvordan blir man et godt monster når man er liten og søt? 
Man jobber hardt og målrettet. 

De aller beste Pixar-filmene - «Toy Story 2» (1999), for eksempel, eller «De utrolige» (2004) og briljante «Se opp» (2009), føltes som ren, skjær inspirasjon. 

I 2013, nå med et par mindre elskede filmer på samvittigheten («Biler 2»; 2011 og «Modig»; 2012) - hviskes og tiskes det om at animasjonsstudioet omsider har stagnert. 

«Monsteruniversitetet», en «prequel» til «Monsterbedriften» (2001), gir i noen grad kritikerne rett. 
Pixar-filmene fra gullalderen var så overskuddspregede og oppfinnsomme at det nesten virket som om de hadde laget seg selv. 
Trass i at de selvsagt var resultater av blod, svette og tårer. 

I «Monsters University» er det liksom mulig å (kursiv) merke (kursiv slutt) det store slitet i kulissene. 

«Monsteruniversitetet» utspiller seg som sagt før handlingen i forgjengeren. 
Nærmere bestemt under Mike Wazowskis studiedager. 

Mike har lest alle bøkene, kan all teorien, og har hele livet drømt om en jobb som småbarn-«skremmer». 
Det er bare ett problem: 
Ingen synes at den lille grønne tennisballen, med det store uttrykksfulle øyet, er noe skummel i det hele tatt. 
Ikke en gang Sully, bamsen med den psykedeliske pelsen, som her møter Mike for første gang, eller skremmefakultetets aristokratiske dekanus, Miss Hardscrabble. 

Mike sliter på fakultetet, men har én stor sjanse i bakhånd: 
En skremmekonkurranse. 
Han og Sully blir ledere for campusets store «outsider»-brorskap, Oozma Kappa, en multimonstrøs, men ikke særlig truende gjeng. 
Kan de klare å hevde seg mot de andre, mer begavede lagene, så som førerhannene i Rå Omega Rå? 

«Monsteruniversitetet» bruker relativt lang tid på å komme skikkelig i gang. 
Men da den gjør det, idet skremmekonkurransen tar til, får filmen et sedvanlig fint driv. 
Den har ikke like mye kløktig humor for mamma og pappa som vi er blitt vant til. 
Men den er utvilsomt fartsfylt, likandes og nifs nok for hele familien. 

Den er ingen ny Pixar- (kursiv) klassiker (kursiv slutt). 
Til det er vi blitt for bortskjemte. 
Men den holder uomtvistelig et såpass høyt nivå at det ville være smålig å klage for mye. 

MORTEN STÅLE NILSEN 
",1
"Tospann med omveier
Rappkjeftede fyrer som snakker om mat og tips, nonchalante forbrytelser og fortellermessig hopp i tid allerede etter fem minutter. 
Tarantino har for alltid satt standarden for filmer med slike ingredienser, og lite som har kommet senere har klart å nå opp. 

Islandske Kormakúr gjør et hederlig forsøk med denne småfrekke thrilleren som tør å «gutse», men det kunne gått tråere om han ikke hadde hatt Wahlberg og Washington med på laget. 
To fyrer det simpelthen er fett å henge rundt med. 
Manuset har gitt dem nok av humreverdige «onelinere», og de leveres breialt overbevisende. 

I «2 Guns» er ingen hvem de utgir seg for å være: 
Våre to helter møter vi som utspekulerte ransmenn, den ene med funky hatt og gulltenner, den andre en lett antennelig frekkas med overdreven selvtillit. 
Men slik er det altså ikke - og interessen vår for filmen pirres ved hver nye finurlige omvei i manus. 

Denne jagingen fremover skaper en frisk og rimelig intens filmopplevelse, før «trikset» snart føles litt slitt: 
Det er ikke alle «dobbeltrollene» som er like sannsynlige, «2 Guns» er muligens nærmere parodien enn hva godt er, men du skal være rimelig grinebiten for ikke å la deg underholde på veien. 
ØYSTEIN DAVID JOHANSEN 
",1
"Kugutt møter kunstjente
Subplottet overskygger hovedfortellingen i årets Nicholas Sparks-adapsjon. 

Det beste man kan s i om denne filmen er kanskje at den ikke er så ille til å være en Nicholas Sparks-adapsjon. 
Sparks er en amerikansk forfatter som de siste tyve årene har produsert en serie bøker der kjærlighetshistorier — gjerne på ulike tidsplan - flettes inn i hverandre. 
Og der det brukes mye regn for melodramatisk effekt. 

Oppskriften har tjent ham vel, og bøkene har i tur og orden funnet veien til filmlerretet. 
Med mulig unntak av den helt akseptable «The Notebook» (2004), er det imidlertid vanskelig å finne noen forsonende ord å si om disse Sparks-filmatiseringene. 
«Safe Haven» (2013) og fjorårets «The Best of Me» er kanskje de to påminnelsene leseren trenger. 
Eller kanskje ikke. 
Disse filmene er jo fort glemt. 

«Den lengste reisen« begynner, slik Sparks-romanser gjerne gjør, med at et litt umake par faller for hverandre. 
Kunsthistoriestudenten Sophia, som spilles av Britt Robertson (tenk en fattigmanns-Jennifer Lawrence), trekkes litt motstrebende med på rodeo av studievenninne. 
Motvillig fordi hun ikke har tid til å treffe gutter nå, og fordi hele denne cowboykulturen ikke er noe for henne uansett. 
Men et par Budweisere senere har hun lagt igjen «high brow»-affektene på campus - og faller for odelsgutten Luke (ScottEastwood, sønnen til Clint) som løper fra en illsint okse og rett inn i hjertet hennes. 

Deres inkompatible habitus skal imidlertid forfølge dem. 
Hun drømmer om New York-gallerier og kunst han ikke forstår seg på. 
Mens han drømmer om å beseire en okse som nesten tok livet av ham et år i forveien. 

Senere får historien om Luke og Sophia selskap av parallellfortellingen om Ira og Ruth, et annet umake par, som faller for hverandre under krigen. 
Når Ira utkommanderes til fronten, og senere vender tilbake med en «Og solen går sin gang»-aktig krigsskade som gjør at han ikke lenger er i stand til å befrukte sin kone, støter forholdet deres på langt større barrierer enn deres ulike fortrolighet med moderne kunst. 

Slik skal fortidens hendelser og lærdommer («kjærlighet krever offer«) kaste lys over nåtidsdramaet mellom Luke og Sophia, men det spørs om Sparks og regissør GeorgeTillman Jr. helt lykkes med det. 
Effekten er snarere den motsatte. 
Fortidskonfliktene er dypere (ufrivillig barnløshet mot «Jeg har lyst til å fortsette med rodeo selv om mamma og legen min sier nei«) og skuespillerne et par nummer større (Ira spilles av barnebarnet til Charlie Chaplin). 

På den måten stilles Luke og Sophia i skyggen. 
",0
"Rørende gjenhør med Edith Piaf
Rogaland Teater hadde i 2002 suksess med sin Edith Piaf-forestilling med Britt-Synnøve Johansen i hovedrollen. 

Når nå filmen om den berømte «spurven» kommer, er det interessant å sammenligne: 
Der teatret har sin svakhet, har filmen sin styrke. 
Og omvendt. 

Teaterets fortellerskikkelse fikk fram at sangerinnen vokste opp i fattige kår og levde et hardt, tragisk og altfor kort liv. 
Filmmediet får oss likevel sterkere på innsiden av elendigheten. 
Edith, født i 1915, hadde foreldre som knapt brydde seg om henne. 
Vi får se hvordan jenta plasseres i farmorens varetekt, hvilket vil si et bordell. 
Der blir hun horenes maskot. 
Miljøskildringene turneres ytterst drevent av regissør Olivier Dahan. 

Er det rart ungen sang grove viser? 
Og kunne gatespråket på rams? 
Som voksen diva oppførte hun seg sjokkerende ufint mot folk som irriterte henne. 

Jo, rennesteinsbakgrunnen framstilles overbevisende av Marion Cotillard. 
Hun tolker sangerinnen glitrende, først som en ung kvinne med freidig pågangsmot, så gjennom suksess til vonde etterkrigsår. 
Ulykker, stoffmisbruk og sykdom brøt henne ned slik at hun døde bare 47 år gammel i 1963. 
Teaterversjonen la selvfølgelig stor vekt på Piafs sanger som hele numre. 
Det kan man savne i filmen. 
Likevel, dette er en biografisk tolkning. 
Følgelig får vi bare høre deler av «La vie en rose», «Les trois cloches», «Milord», naturlig nok, ellers ville det episke forløpet stoppet helt opp. 

Men sangsitatene er lykkelig løst. 
Cotillard synger playback dels til stemmen fra en ung sangerinne (barndom/ungdom), dels til Piafs egen framføring. 
Heldigvis uten at man henger seg opp i at skuespilleren ikke synger. 

Legg også merke til den meget dyktig utførte omkalfatringen av kronologien i Piafs liv. 
Dahan blander fortid og nåtid, barndom og alderdom, suksess og tragedie. 
Det kunne blitt forvirrende kaotisk, men fungerer strålende idet ulike hendelser får speile og kommentere hverandre. 

Sterkt og rørende. 
Anbefales! 
",1
"Film:Komedie med sting 

Godhjertet romantiske komedie med spisse kanter, kan man kalle denne historien som sirkler rundt en kar med bipolar lidelse og en ung enke som har degradert seg selv til et ludder. 

Regissør Russel har vist sin klo i ulike filmer som «Three Kings» og «The Fighter». 
Nå har han laget en komedie der han behendig styrer unna den atypiske versjonen av amerikansk filmromanse med komisk tilsnitt. 
Russel er råere og lar alvoret hele tiden skvulpe både på under- og overflaten, og klarer gjennom det å skjule en del av det jevnt forutsigbare som ulmer i hele filmen. 

Cooper og Lawrence har fin kjemi, de utleverer sine skadeskutte sjeler med sans for detaljer; han med manisk start som gradvis roes ned, hun med en Lisbeth Salander-lignende hissighet som også får et mildere preg ettersom omgivelsene rundt dem aksepterer deres annerledeshet og tilstedeværelse. 

Sentrale elementer som staker ut den positive retningen i deres skakke forhold er dans - og etter hvert fotball-laget Philadelphia Eagles. 
Med hver sin vinglete bakgrunn finner de en kjerne av godhet og respekt som pusher dem mot den riktige siden av tilværelsen. 
Riktig bra kunne det blitt, om ikke regissøren hadde falt for fristelsen til stadig gjenbruk av poenger. 
",1
"Mamma ruler!
Da musikalen «Mamma mia» kom på boks i midten av forrige uke, hadde den en halv million forhåndsbestillinger. 
Det er antakelig ikke bare rekord, men et endelig bevis på at alvoret er dødt. 

I månedene som har gått siden filmen rammet kinoene som en slags ambulant russefest, har mennesker tatt med seg den egentlig bortgjemte begeistringsevnen, forlatt klimaskepsisen, skjerpa overlevelses-instinktet og hengitt seg til det de burde ha gjort de siste tjue åra: Hemningsløs syngeglede og festhumør. 

Denne fantastiske filmen er regissert av den 51 år gamle britiske dama Phyllida Lloyd, som kom på 56. plass på Independent sin liste over innflytelsesrike homofile. 
Dama er en feira teater-instruktør, og det bekrefter hva vi egentlig visste – de flinke er best. 
Til alt. 

Filmen og musikkformidlinga bæres av en oppstemt naivitet som man egentlig skal være et seriøst menneske for å kunne formidle. 
Å instruere Pierce Brosnan til å synge er hva man i skolekretser kaller en utfordring, men den forrykende Abba-filmen stormer og svever av gårde, og Brosnans forvirra melodi-mumling tilhører filmens mest imponerende borte-seiere. 

Meryl Streep kan også alt. 
Hun burde vært et helt land. 

Filmens gigantsuksess på kino bekrefter også en annen regel som vanligvis er underkjent: 
Mamma ruler. 
Når mamma virkelig liker noe, da lytter verden, og selv sitte-trente ektemenn havner på kino. 
",1
"Michael Douglas som sørgelig rumpekikker
USA liker ikke mennene sine. 
De unge sender man til utlandet for å dø, de gamle blir sittende skamfullt igjen i en slags konstant tilstand av illsint ugle-beskuelse: 
Vi vet hvor gammel du er, og hvis du forsøker å skjule gebisset, kommer super-hubroen Diane Keaton og tar deg. 

Jeg trodde kanskje at Keaton kunne ha skrevet denne piskefilmen, men forfatteren er Brian Koppelman som har holdt på i årevis. 
Kanskje han har opplevd aldring som ensomhetsskapende personlighets-inntørking. 
Kanskje han har følt foranderlighet som en form for skam. 
Kanskje har han bare sett en stilig jevnaldrende i svart sjekkedress og blitt redselsfullt sjalu. 

For det går virkelig på trynet for Michael Douglas i denne filmen, og i motsetning til «Falling down» skildrer ikke «Solitary man» en trofast amerikaner og familiemann som oppdager at alt raseriet er utlendingenes skyld. 
Hele filmen handler om at kjærester og kjæresters døtre og egne døtre og egne døtres ektemann og ekskone påpeker hvor inni natteangstens helvete han fortjener å bli ensom. 
Han var en ærlig bilselger, men ufine avvik førte til at man mistet pengene, innflytelsen og vennene. 
Utseendet har han igjen. 
Douglas skeiner rundt i kjønnsmærene med en sval, svai cowboykropp mens The man in black synger for ham i bakgrunnen. 
Han ser ut som en leiemorder, men rovfugl-blikket virrer rundt på alle tjue år gamle stepmaskin-rumper som kan finnes i en Hollywood-film fra New York. 
Han er the dirty old man, men han er kul. 

I løpet av lange halvannen timer gjennomgår han en eksistensielt villand-dykk som bringer ham fra New York-kjønnslivets nesten anekdotiske flotthet ned til en kort tilværelse som kafeteriakokk i Boston. 
Man kan le, men det gjør ikke filmen. 
Douglas har hatt sex med kjærestens 18-årige venninne og glemt sitt barnebarns («ikke kall meg morfar så noen hører det») bursdag, og dermed ligger silkelakenveien til fortapelsen der som en moralistisk voksensklie. 

Det er noe uimotståelig vittig ved filmer som tar avstand fra det usannsynlige, som når Roland Emmerich lager miljøfilmer ved å dikte fantasifulle katastrofer. 
«Solitary man» mislykkes med alt det «American beauty»fikk til. 

Til slutt sitter morfaren slagen og æreløs på det første ekteskapets gamlebenk og får trøst av ekskona si, Susan Sarandon, som er moderlig og skjønner den desperasjonen som oppsto fordi legen for seks år siden ville ta noen prøver. 

Men det er uten stil. 
Ta mannen med til slakthuset, la ham vente der med lammene. 
Siden filmen ble har Michael Douglas fått strupekreft. 
Det blir han antakelig ikke utagerende av. 
Denslags vås skjer bare i amatørenes tenksomme dramaer. 
",0
"Den spinngalne filmen
Forsøk på litt frisk norsk nerde-komedie der en fyr uten framtoning skal sjekke dame ved å late som film. 

Hjelp, vi er i filmbransjen! 
Norsk komedie. 
2011. 
1 time, 43minutter. 
11 år. 
Regi: 
Nini Bull Robsahm og Patrik Syversen. 
Med: 
HenrikThodesen, Christian Rubeck, Lasse Valdal, Jeppe Laursen, Stig Frode Henriksen,Julia Schacht, Pia Tjelta, Jenny Skavlan. 

Jeg har problemer med denne norske komedien også, for dener spyvittig, byjålete og villfaren på samme måte som en vestkantungdom den 31.august, og den underholder som når barne-TV-ekshibisjonistene invaderer stuadi. 
Zombiene spiste hjernen til en hel generasjon. 
Den ble riktignok ikkemindre intelligent. 
Men rar. 
Ganske rar. 

Det går ikke an å kalle en film ""Hjelp, vi er ifilmbransjen"", og derfor har de gjort det. 
Det starter med at en fyrmuligens har laga film fordi kjæresten var utro. 
Hvor vestkant blir du? 
Hovedpersonen er en jålekopp som burde hete Kirkeveien, og han jobber visst ien videobutikk med snakke-speeda clerks. 
Det oppstår en nerdefest medromerhjelmer, og Kirkeveien griner fordi dama var utro. 

Henrik Thodesen er et slags ufullført melankoli-eksperiment.Han finnes nesten ikke, og det virker sosialrealistisk at vennene eller hva deer lager en feika audition for at han skal treffe ny jente. 
Like overraskendesom ei svale i mai oppstår den pinlige situasjonen at de må lage liksom-filmen. 

Dermed starter en serie geekete sketsjer om filminnspilling.Pia Tjelta er for eksempel nydelig aggressiv produksjonsleder, siden hun er fraStavanger. 
Stavanger-jenter kan sur. 

Meningsløshetene tårner seg opp som italiensk statsgjeld,før det hele ender med premiere i Haugesund. 
Der forsvinner filmen endelig overi en ubeskrivelig absurditet som er ganske underholdende. 
Omsider oppdaget jegat jeg hadde hatt det moro mens jeg hatet filmen. 
Jeg vet ikke hvorfor, men jegtror gleden oppsto fordi den usjenert handler om folk som ikke burde haseksualliv hvis det fører til at de må oppholde seg i samme rom som andremennesker. 

Jeg har lest et sted at skuespillerne er med i""Torsdagskveld fra Nydalen"". 
De spiller godt. 
",1
"Omvendelsen av don Juan
Her kommer nok en hollywoodfilm som skal oppdra mannfolk til å se sitt eget beste. 
Den kvinnebedårende klysen skal forstå at han egentlig elsker barndomsvenninnen. 

Det irriterende med slike komedier er at de blir så overtydelige. 
Først skal vi bankes inn at rundbrenneren Connor Mead (Matthew McConaughey) er supersexy, men uspiselig. 
Som fotograf elsker han å kle av sine kvinnelige objekter (bildene er likevel mer tekkelige enn Petter Hegres, det er jo Hollywood, det her). 
Så hopper don Juan til sengs med dem. 
Så dumpes de. 

Neste teskjerunde er å dunke inn at den selvsikre fyren er imot ekteskap og kjærlighet. 
Det utbasunerer han under forberedelsene til sin lillebrors bryllup. 

Det var da jeg tenkte at det skal bli umulig å forvandle herr Klyse. 
Men min santen vet manusforfatterne råd. 
Det dramaturgiske knepet er å innføre spøkelser fra don Juans fortid som lar ham se hvem han var, hvilke feiltrinn han gjorde og hvor galt alt gikk og fortsatt kan gå. 

Grepet redder filmen. 
Riktignok rimer det ikke helt at profetien om herr Klyses omvendelse kommer fra selveste spøkelset Michael Douglas, den avdøde læremester i erobringskunst. 

Men pytt pytt. 
Gradvis gjør regissør Mark Waters det troverdig at også Connor en gang var en ung mann med følelser. 
Hvem hans tapte kjærlighet var og er, finner du fort ut selv. 

Så øves det bryllup slik bare amerikanere gjør, så flørtes og gråtes og skrikes det, før alt blir et riktig godt laget mareritt, for så å ende slik en komedie skal: 
Alle får den de trenger. 

Søtt, sentimentalt og litt morsomt. 
Men du visste alt fra før. 
",1
"Provoserende kjedelig
«Annabelle 2» er full av billige triks og forutsigbare jumpscares, og sverter «The Conjuring»-filmenes gode navn og rykte. 

FILM: 
I en tid der franchisebygging og ekspansive fiksjonsunivers er normen i Hollywood, er det ikke noen overraskelse at en rekvisitt fra James Wans «The Conjuring» har sin egen filmserie. 
Sant å si er heller ikke den hjemsøkte porselensdukken Annabelle et dårlig utgangspunkt for en skrekkfilmfranchise, men David F. Sandbergs «Annabelle 2» gjør lite for å hente ut potensialet i det drøvtyggede premisset. 

Diabolsk «Annabelle 2» er nemlig ikke en historie så mye som en samling pålitelige skrekkfilmelementer – et hjemsøkt hus, en skummel dukke, en «Ridder Blåskjegg»-aktig formaning om å aldri gå inn i et bestemt rom – pakket inn i en tidstypisk grøsserestetikk hvor fokuset ligger på brå gys og en banal kristen demonologi. 
Det beste man kan si om denne filmen er at scenografien er forseggjort og at den bruker oppsiktsvekkende lang tid på å utvikle seg til den diabolske berg-og-dal-banen den markedsføres som. 

Etter 50 minutter åpner imidlertid Sandberg porten til helvete, og dermed forsvinner umiddelbart enhver interesse filmen og publikum noensinne måtte ha hatt for nonnen Charlotte, de foreldreløse bestevenninnene Janice og Linda, og den tragiske historien om lille Bee. 
Tilbake står kun en forutsigbar og provoserende kjedelig parade av jumpscares og andre billige triks som oppleves som ekkoer av andre, mer effektfulle filmer, og framstår som ufrivillige filmskapertics – et muskelminne som ikke lar seg overstyre. 

Billig I motsetning til de underlige og genuint fascinerende «Conjuring»-filmene de springer ut av, later ikke «Annabelle»-serien til å ha noen ambisjoner utover det å tjene penger. 
De er ganske enkelt en del av den store, sepiafargede massen av amerikanske lavbudsjettsgrøssere som pumpes ut på samlebånd, og raker inn hundrevis av millioner av dollar. 

Så like, så tallrike og så fantasiløse er disse filmene at det synes åpenbart at deres popularitet må ha en annen forklaring enn deres evne til å underholde publikum: 
Kanskje skyldes det at den anspente og oppfarende stemningen de skaper i kinosalen gjør det sosialt akseptabel å gripe tak i personen i setet ved siden av – kanskje har disse rutinepregede utbruddene av bibelsk ondskap en betryggende effekt i en tid preget av politisk usikkerhet og islamistisk terror. 

Det som imidlertid er sikkert er at denne typen billige – i både bokstavelig og overført betydning – grøssere er den sikreste investeringen man kan gjøre i den amerikanske filmbransjen i dag, og at vi ikke kommer til å bli kvitt dem med det første. 
",0
"Godlynt og ganske morsomt fra «Spinal Tap»-veteran
Liksomdokumentariske «Family Tree» kommer fra mannen som drev med sånt lenge før Ricky Gervais kom på banen. 

TV: 
Hvordan får man plass til flest mulig eksentriske engelskmenn i en åtte episoders komiserie? 
Jo, man lar en arbeidsløs 30-åring ved navn Tom Chadwick (Chris O'Dowd) begynne å granske sin egen slekt. 

Det starter i utkanten av London, der Toms far (Michael McKean) bor sammen med sin moldoviske kone, som lager elendig mat og er eksentrisk på mer østeuropeisk vis. 
Faren liker best å sitte foran TV-en og se gamle britiske komiserier med svært folkelig humor. 

Toms søster Bea (Nina Conti) er buktaler og har alltid en snakkende ape kalt Monk ved sin side. 
Dette skyldes at da Bea var liten, så hun en lundefugl onanere. 
Hun sluttet å snakke og terapeuten anbefalte buktaling, men ingen forutså at Monk skulle være så frittalende. 
Tom har også en venn, den alltid like klønete Pete. 

Komiske forfedre 

Dette er gjennomgangsfigurene, men persongalleriet utvides betraktelig etter at Tom arver en kiste fylt med diverse gjenstander av din grandtante Victoria. 
Gamle fotografier og klesplagg medfører utflukter til Brighton og andre steder der Chadwick-slekta har gjort seg bemerket, som regel på komisk vis. 

Og da snakker vi om en annen type komikk enn den Toms far har samlet på dvd. 

Hjernen bak «Family Tree» er nemlig ingen ringere enn Christopher Guest, mannen som drev med «mockumentary» lenge før Ricky Gervais og gjengen kom på banen. 
Han var medforfatter og spilte gitarist i «Spinal Tap» og siden har han fulgt opp med særpreget satire i filmer som «Best in Show» og «A Mighty Wind». 

Sliten sjanger 

Det må sies at den liksomdokumentariske komiserien («The Office» og utallige etterliknere) begynner å bli en sliten sjanger. 
Det er lett å falle i fella og tro at halvsnåle typer som i fullt alvor snakker om hvor stolte de er av sine patetiske yrker og hobbyer, kan bære en hel TV-serie. 

«Family Tree» er på ingen måte fri for dette, men er samtidig mer livsglad enn ondsinnet. 
Dialogene er i stor grad improvisert fram og Christopher Guest og skuespillerne klarer å tilføre rollefigurene en viss dybde under all alt det eksentriske. 
",1
"Søt nostalgireise
Gresset er ikke alltid grønnere på den andre tiden. 

Filmskaperveteran Woody Allen leverer et lettbeint eventyr fra Paris' gater med sin 41. spillefilm. 
«Midnight in Paris» starter med en kjærlighetserklæring til Paris gjennom postkortbilder av byens trange gater. 
Men på Allens postkort regner det. 

Og det er regnet i Paris som fascinerer rollefiguren Gil, spilt av en mumlende og fomlende Owen Wilson, en manusforfatter med kommersiell suksess som drømmer om å skrive sin første roman. 
Han er i kjærlighetens hovedstad sammen med forloveden Inez (Rachel McAdams), og hennes foreldre, som i motsetning til ham ikke ser sjarmen i klamme bakgårdssmug. 

De vil gjerne se byens pomp og prakt fra under en paraply, men viser ingen interesse for den intellektuelle kapitalen Gil føler banker i byens årer. 
Mens han tusler rundt i Paris på flukt fra forloveden og svigerforeldre, og på jakt etter sjarme, varme og tradisjon, snubler han over en aldri så liten tidsreise. 

Og det er her vi begynner å ha det gøy, i takt med at Gil opplever den ene mer absurde tingen etter den andre. 
Som publikum, som for Gil, gjelder det å riste seg løs fra hverdagen, bli forhekset og bare nyte reisen. 
På mange måter minner «Midnight in Paris» om «Kairos røde rose» i den magiske virkelighetsflukten. 
Filmen er mer bekymringsfri moro enn Allen har servert på lenge, selv om den dystopiske rammen selvfølgelig ligger som et stadig skimtbart lag gjennom hele eventyret. 

Og etter hvert som Gil blir mer og mer sugd inn i sin drømmeepoke, skjønner han at alle alltid vil lengte etter en annen, forherliget tid, men at gresset ikke alltid ER grønnere på den andre tiden. 

Dette har publikum sett og forstått fra ørten hint før Gil uttaler det i klartekst. 
Den overtydeligheten tynger filmen ned. 

Til tross for at Allen har uttalt at han valgte surferen Wilson fordi han var så forskjellig fra ham selv, er det vanskelig å ikke å se Owen som en litt brunere utgave av den nevrotiske Woody i hans tidligere filmer. 

I tillegg plastrer Allen en helt stjernegalakse på rollelista for å fylle den minste rolle. 
Carla Bruni er museumsguide og Oscar-vinnerne Kathy Bates og Adrien Brody dukker opp store små roller. 
Det er distraherende og merkelig naturlig på samme tid - det funker på Allens dysfunksjonelle vis. 
Woody Allens siste storbyflørt er alt i alt en fornøyelig og lettfordøyelig affære. 
En reise vel verd å være med på. 
INGVILL DYBFEST DAHL 
",1
"Superhelter på opptråkkede stier
Godt håndverk holdes i tømmene av lave ambisjoner. 

Selv om jeg i dag knapt husker de mest grunnleggende plott-elementene, minnes jeg at jeg likte J.J. Abrams’ første «Star Trek»-film godt. 

Ettersom jeg kun har over-flatisk kjennskap til den opp-rinnelige «Star Trek»-TV-serien, så jeg filmen slik jeg antar mennesker som ikke har noen større kjennskap til Marvel og DC Comics' fiksjonsunivers ser superheltfilmer: 

Man kastes inn i en verden av merkelige navn og rare kostymer, og slynges så fra den ene underlig gjenkjennelige eksposisjonsscenen til den neste, før det hele når sitt klimaks i en patosfylt kampscene med mer skriking og eksplosjoner enn strengt tatt nødvendig. 

«Star Trek Into Darkness» serverer mer av dette — med omtrent samme gevinst. 

Den byr på to underholdende timer i kinomørket, og er, når alt kommer til alt, en film som lykkes med det meste den setter seg fore. 

Samtidig stiller jeg meg sterkt tvilende til at jeg vil kunne gjenfortelle handlingen ved disse tider neste år. 
For på tross av det store budsjettet, den vakre overflaten og de mange fiffige små detaljene, er dette en svært lite ambisiøs film. 

I likhet med så mange andre filmer som baserer seg på populære franchiser hengir «Into Darkness» seg til det vi på dårlig norsk kaller «fan service»: 

Det handler om å gi «Star Trek»-fans et minstemål av det de vil ha, og store deler av filmen blir dermed som å gå på opptråkkede stier - om enn med nye, avanserte sko. 

Som i superheltfilmene er det i «Star Trek» en rekke gamle rollefigurer som skal introduseres, og en rekke rituelle signaturreplikker som skal avleveres. 

Og først når dette rammeverket er på plass kan man begynne å snakke om noe faktisk plott. 

Plottet i «Into Darkness» er interessant nok: 
En mystisk mann med overmenneskelige evner går til krig mot Føderasjonen av forente planeters hovedkvarter på jorden, og flykter så til en avsidesliggende planet i Klingon-imperiet hvor han vet Føderasjonen ikke vil tørre å angripe. 

Dermed må kaptein Kirk & Co. i det stille begi seg inn på fiendens territorium på jakt etter terroristen. 
Men terroristen er - naturligvis - ikke helt hva han ser ut til å være. 

I likhet med «Iron Man 3» er «Into Darkness» en film hvis sentrale konflikt kan sees som en kommentar til George W. Bushs krigføring i Irak og Afghanistan. 

At vi får to slike filmer på én sommer sier formodentlig noe om hvordan presidenten vil bli husket. 

Og det at disse filmene først kommer etter at hans etterfølger har påbegynt sin andre presidentperiode, sier tilsvarende mye om mentaliteten i Hollywood og USA som sådan. 

Spesialeffektene i «Star Trek Into Darkness» ser usedvanlig bra ut, og selve denne behagelige følelsen av å være omgitt av noe dyrt og veldesignet og håndverksmessig solid utgjør en av filmens fremste kvaliteter. 

3D-effektene tilfører filmen ytterst lite, men til 3D-effekter å være er de godt over gjennomsnittet. 

Dette er god underholdning - og tidvis svært godt håndverk - men det må samtidig understrekes at det også er alt. 
",1
"Gutten på skauen
Villmarkens fortapte sønn 
",0
"Nader og Simin – Et brudd
Uhyre velspilt og solid drama 

Små hvite løgner kan få store svarte konsekvenser. 
Det må være moralen i den iranske filmen Nader og Simin – Et brudd. 

Det er en film som både provoserer og beveger, med solid skuespill og effektiv regi av en komplisert historie. 
Jeg syntes nok ikke at den var like interessant og medrivende hele tiden, men de dramatiske hverdagsomstendighetene tar seg kraftig opp siste halvdel, og gjør dette til en film jeg kommer til å huske! 

Nader og Simin – Et brudd har noe å fortelle om moral, anstendighet og ærlighet. 

Hvem forteller sannheten? 

Simin (Leila Hatami) vil skilles fra Nader (Peyman Moaadi) og flytter hjem til sin mor. 
Nader leier hushjelpen Razieh (Sareh Bayat) til å ta seg av hans Alzheimer-syke far, men gir henne sparken når han oppdager faren alene, lenket til sengen. 
Avskjedigelsen får imidlertid dramatiske følger, som får et rettslig etterspill. 
Plutselig risikerer begge sider store tap i saken, men hvem forteller sannheten? 
Og hva gjør dette med Nader og Simin? 

Realistisk og overbevisende 

Filmen er uhyre velspilt. 
Alle skuespillerne skaper figurer med høy realisme og stor overbevisning. 

Peyman Moaadi er troverdig som den hardt pressede Nader, som både må takle en forespeilet skilsmisse, datteren Termeh (Sarina Farhadi) som forsøker å holde foreldrene sammen, og vanskelighetene som oppstår med hushjelpen. 
Best er Sareh Bayat som hushjelpen, med en vanskelig livssituasjon som tvinger henne til å ty til drastiske grep. 
Hun er en overlever som trenges inn i et hjørne. 

- Et Iran jeg sjelden ser på film 

Det er godt å se en iransk film som ikke handler om ørken, esler, fattigdom og krig, men om en såkalt vanlig familie som bor i en moderne leilighet i en by. 

Denne historien kunne fortelles hvor som helst, bare med noen kulturelle justeringer. 
Regissør Asghar Farhadi skildrer et Iran jeg sjelden ser på film. 
Det er velkomment. 
Han gjør også en flott jobb med å skildre menneskeskjebner vi kan identifisere oss med. 
Her er ingen skurker, bare vanlige mennesker som forviller seg inn i et moralsk dilemma. 

Nader og Simin – Et brudd har noe å fortelle om moral, anstendighet og ærlighet. 
Den ber oss ikke dømme de involverte figurene, men advarer mot hvite løgner man ikke aner konsekvensene av. 
Dette er et solid drama som ikke gir noen enkle svar, men stiller kloke spørsmål! 

Har du kommentarer til anmeldelsen, legg igjen din kommentar i feltet under. 
God jul! 

LES OGSÅ: 
Filmpolitiet kårer årets beste FILMER | 
SPILL | 
SERIER 
",1
"Klovn: The Movie
Er det lov å le av dette??? 

Den danske tv-serien Klovn har blitt en kulthit, også her i Norge. 
Jeg har aldri sett den, og opplevde derfor Klovn: The Movie med jomfruelige øyne. 

Jeg kan godt forstå hvorfor disse gutta er populære, for de tøyer grenser med sin usmakelige humor. 

Om filmen ikke er morsom absolutt hele veien, så har den i alle fall figurer og konfliktsituasjoner man kan interessere seg for mellom latterkulene! 

Tour de fisse 

Frank Hvam og Casper Christensen spiller ekstreme versjoner av seg selv i både serien og filmen. 
Når vi møter dem på det store lerretet, er Franks kone gravid, men hun tviler på om han duger som far. 

Når Casper vil ta ham med på en vilter kanotur, og Franks 13 år gamle nevø 
Bo må bli med, øyner Frank sjansen til å bevise at han faktisk har farspotensiale. 

Men Caspers mål for kanoturen kan gjøre dette innviklet. 
Han kaller nemlig ferden ”Tour de fisse”. 

Sterk forlegenhet 

Ja, humoren strekker nok enkeltes evne til å le. 
Frank og Casper kommer opp i mildt sagt pinlige situasjoner på sin vei, og setter både seg selv og publikum i sterk forlegenhet. 

Det finnes scener i denne filmen som jeg ikke en gang er helt sikker på om det er lov å le av. 

Men jeg gjør det likevel, for de hyggelige danskene roter det kraftig til for seg på en uskyldig måte. 

Noe ekte bak 

Selv om smakløs humor er en viktig bestanddel i filmen, ligger det samtidig noe ekte bak. 
Både Frank og Casper er menn av sin tid, med et behov for å teste sin manndom, om du vil, i et fasadesamfunn der maskulinitet fortrenges. 

Det er samtidig litt trist å se hvordan Frank strever med å bevise sine kvaliteter, mens Casper ikke innser sin egen alder og er kraftig ute og kjøre. 

Jeg ler av dem, men synes samtidig at det er oppriktig synd på dem. 

Dansk ekstremhumor 

Både Frank og Casper er herlige figurer, som det er lett å like, til tross for deres mange feil og mangler. 

Den som fortjener aller mest ros i filmen, er kanskje likevel unge Marcuz Jess Petersen som Bo. 
Hans fortapte ansiktsuttrykk er ubetalelig! 

Klovn: The Movie er et flott bekjentskap med dansk ekstremhumor. 
Nå må jeg sjekke ut serien! 
",1
"Viggo rir igjen
Regi: 
Joe Johnston. 
Med: 
Viggo Mortensen, Omar Sharif, Zuleikha Robinson, Louise Lombard. 
Am. action/drama. 
15 år. 

Med Viggo Mortensen i sadelen over den glohete arabiske ørkenen er det duket for eventyr av godt, gammelt, heltemodig slag. 

Skjønt - den egentlige helten er hesten hans, den lynraske og utholdende mustangen Hidalgo. 
Viggo er langt mer rufsete i kantene enn han har vært gjennom «Ringenes herre»-trilogien. 
Men sett ham i en sadel, la ham redde en kvinne i nød og gi den mannen en colt - og du finner ikke mange bedre eventyrhelter enn Mortensen. 
Det dreier seg om et nesten umenneskelig hardt ørkenritt, på rundt 4500 kilometer gjennom den arabiske ørkenen. 
Med bred episk pensel brettes det fargerike eventyr ut med mye dramatikk fra hesteryggen. 
",1
"Sirkus på liv og død
Klassisk bredspektret historiefortelling, der et sirkus fungerer utmerket som manesje for en seriøs såpeopera. 

Opplegget er velkjent: 
En eldre person kommer inn i filmen, tar et glass vann og en whiskey - og går i gang: 
Her er den virkelige historien, jeg vet det; jeg var der! 
Den gamle er veterinær. 
Men en gang var han ung og reiste med et sirkus. 
Det var midt under depresjonstiden, mange hadde det forferdelig i USA. 
Også for sirkusfolket var hverdagen en - bokstavlig - en dans på stram line. 

Hele sirkuset reiser med tog gjennom USA. 
Det gir anledning til små glimt av depresjonens USA. 
Men langt viktigere er toget som arena: 
En tett, tett arena, der hele livet utfolder seg på lukkede rom. 
Det gir temperatur og drama og konsentrasjon, vennskap og fiendskap og ømhet og rå grusomhet i en usalig, men sterk blanding. 

«Vann til elefantene» har en sterk rollebesetning. 
Men den svikter på et avgjørende punkt: 
Hovedrollen. 

Robert Pattinson har gjort seg til en vampyridol av enorme dimensjoner gjennom «Twilight»-konseptet. 
Problemet her er at han vandrer like vampyraktig omkring i denne filmen: 
Gustenblek med lidende, rett nakke og skulende øyne og anemisk hengende skuldre. 
han ser fortsatt ut som han kunne trenge en real blodoverføring, per oralt eller intravenøst. 
Det er sjenerende feilslått, det gir hele filmen en eim av såpeopera, som den godt kunne klart seg uten. 

Dette blir så tydelig, når hele resten av rollelisten er en sann fryd, fra den mangetydige direktørfruen/beriderske Reese Witherspoon via ultrabegavede Christoph Waltz (jada, «Oberst Landa» i «Inglourious Basterds»!) til en hel rekke mindre, men meget gode biroller. 

Likevel: 
«Vann til elefantene» er en type underholdende og spennende filmfortelling som vil glede fantastisk mange. 
Vi snakker simpelthen om film nærmest som romankunst. 

Om enn, altså, kiosklitteratur. 
",1
"Bare big i Sør-Afrika
En lekkerbisken av en musikk-dokumentar. 
Møt Sixto Rodriguez fra Detroit som ble en fiasko i hjemlandet, men helt uten at noen visste det ble diger i Sør-Afrika. 

Jakten på Sugar Man 

(Searching for Sugar Man) Regi/manus: Malik Bendjelloul. 
Med: 
Stephen Segerman, Dennis Coffey, Willem Möller, Craig Bartholomew-Strydom, Sixto Rodriguez med flere. 
Storbritannia/Sverige 2012. 
1 time 26 minutter. 
Aldersgrense: 
Tillatt for alle. 
Egnethet: Ungdom/Voksen. 

Her kommer en lekkerbisken av en musikkdokumentar, så forunderlig, overraskende og rørende at du kunne tro det hele var oppdiktet. 
Men virkeligheten overgår som kjent ofte fiksjonen. 

Først synes filmen å bli ren mimring, dog av det mer merkelige slaget: 
Sixto Rodriguez het en solbrillekledd kar fra Detroit som tidlig på 1970-tallet ga ut plater på det amerikanske selskapet Sussex. 
Men til tross for at produsentene beundret gitarspillet og stemmen hans og sågar syntes han skrev sterkere tekster enn Bob Dylan, slo han overhodet ikke igjennom i USA. 

Med andre ord: 
Rodriguez var en fiasko i hjemlandet. 

Da inntreffer det første miraklet: 
En amerikaner besøker en kjæreste i Sør-Afrika. 
I bagasjen har hun med seg et eksemplar av Rodriguez' ferske plate, ""Cold fact"". 
Låtene fra Detroit virker så opprørske på unge, hvite, frihetslengtende sørafrikanere at de straks ville ha en kopi, alle som en. 
Snart spredde musikken seg som en præriebrann og ble elsket av tusener, men hatet av sensuren i det spissborgerlige apartheidregimet. 

Under over under: 
Fiaskoen Rodriguez antas å ha solgt 500.000 plater i Sør-Afrika, og fansen lærte seg tekstene hans utenat. 
Du store min, dette er filmen om artisten som ble mer populær enn Elvis, men bare blant hvite i Sør-Afrika. 
Selv visste han ingenting om det, for plateselskapet Sussex kvittet seg med ham da han ikke slo an i USA. 

Men dokumentaren har mer på lur. 
Snart er den svenske regissøren Malik Bendjelloul i gang med å skildre hvordan den sørafrikanske fansen en gang utpå 1990-tallet begynte jakten på den mystiske Rodriguez. 
Var det sant at artisten døde midt under en konsert fordi han satte fyr på seg selv? 
Eller var det snarere slik at han under en mislykket konsert takket for seg og satte et skudd for pannen – rett foran sitt publikum? 
Hvem var dette ikonet egentlig, og hvordan endte han sine dager? 

Man kan bli rørt av hvor utholdende plateforhandler Stephen Segerman og musikkjournalist Craig Bartholomew-Strydom, begge sørafrikanere, jakter videre på sannheten. 
Men enda mer bevegende er hva de til slutt fant ut. 
Slik fylles filmen med stadig nye, overraskende scener og menneskelige møter du nesten ikke tror på. 
Jeg sier bare: 
For en forundringspakke! 

Sjangeren dokumentar må ofte ty til ""talking heads"" som visuelt kan bli kjedelig, så også her. 
Men Bendjelloul er dyktig til å kontrastere fortellende ansikter med eksteriørbilder fra Cape Town og Detroit som gir en egen stemning og skjønnhet. 

Det er vel fortjent at ""Searching for Sugar Man"" (tittel på en av Rodriguez' mest populære låter) fikk Publikumsprisen for beste dokumentar og Juryens spesialpris for beste dokumentar under Sundance-festivalen i 2012. 
",1
"Filmanmeldelse «Mission:Impossible - Fallout»: 
Usannsynlig moro 

Lysefjorden er i Kashmir. 
Henry Cavill har brutal bart. 
Ellers er det meste både større og bedre i Tom Cruise sitt sjette umulige oppdrag. 

ACTION/EVENTYR «Mission: 
Impossible - Fallout» USA, 12 år REGI: 
Christopher McQuarrie MED: 
Tom Cruise, Henry Cavill, Ving Rhames, Simon Pegg, Rebecca Ferguson 

De som satt klar til å kapitalisere på Tom Cruise-turismen i Lysefjorden fikk en real baksmell da festpremieren på den sjette Mission Impossible-filmen avslørte at Preikestolen er avsluttende geografisk miste pusten-punkt. 
Men plassert i historien som om platået og Lysefjorden ligger i Kashmir. 

Som egentlig er New Zealand. 
Uten at noen i New Zealand har sutret over det. 
Det trenger ikke Preikestolen-entusiaster gjøre heller. 

Les også: 
«Mission: 
Impossible 6» slår alle tidligere rekorder 

Andre Mcquarrie-regisserte Ethan Hunt-film er full av slike finter. 
Både i historie og geografi. 
Den starter overraskende forsiktig i Belfast, og er blant annet innom Berlin, Paris og London på sin reise mot det høye sluttpunktet. 
I motsetning til tidligere filmer i serien har denne IMF-historien plassert spenningshøydepunktet der det hører hjemme: 
På slutten. 

Samtlige, kanskje med et lite unntak for tog mot helikopter-slutten i første film fra 1996 er spennende fram til to tredjedeler er ferdige. 
Her begynner man i stedet på et lavere punkt enn forrige films halsbrekkende flystunt - og skrur seerens pulspumpe og høydeskrekk kraftigere og kraftigere til. 

Det betyr blant annet masse fancy teknologi, fallskjermhopping (fra 25000 fot) og nok en sinnssyk motorsykkeljakt (uten hjelm, mot kjøreretningen). 
Og selvsagt ekstremt gode og skumle bilder av Rogalands stolteste turistfelle. 

Handlingen bygger på forrige kapittel, «Rogue Nation» (2015). 
Plutonium er på avveie, og et nytt internasjonalt forbryternettverk har tatt over for Syndikatet. 
Selv om «John Lark and The Apostles» høres ut som et synthpop-band, er målet deres en total endring av verden. 
Fengslede Solomon Lane, som ledet Syndikatet, blir en brikke i dette spillet. 
IMF-agent Ethan Hunt (Cruise) har med Luther (Rhames) og Benji (Pegg). 
CIA vil ha med August Walker (Henry Cavill) som sikkerhet for at Hunt ikke gjør ting for pusete. 
Eller som de sier det selv: 
IMFs skalpell mot CIAs hammer. 

Cavill stiller med omdiskutert bart, hittil mest kjent for å ha blitt digitalt fjernet i forferdelige «Justice League». 
Leppeskjegget får ham for øvrig til å se ut som en oppkneppet slipsversjon av bassisten i Kvelertak. 
Muligens som nok en hilsen til Rogaland. 

Cruise er fremdeles skremmende ung og sprek. 
Spesielt med tanke på at han med 56 år under den oppkneppede skjorta er knappe to år yngre enn det Roger Moore var da han stokket seg gjennom «A View to a Kill». 
Rebecca Ferguson bygger videre på Ilsa Faust som en selvstendig og troverdig sterk, kvinnelig karakter. 
Dessuten er Kristoffer Joner også inne i en minneverdig sekvens. 
Rogaland får altså uttelling for både fjell og fjes. 

Regissør og manusforfatter Christopher McQuarrie har hatt en unik evne til å skape tvist på tvist. 
Helt siden han vant Oscar for det fremdeles geniale manuset til «The Usual Suspects». 
Det gjør at historien er direkte overraskende, ganske morsom og generelt ustoppelig. 
Dessuten har han tatt med seg et helt annet filmcrew, slik at helheten ikke føles som en oppfølger, men som en enda bedre og tettere versjon, der verden selvsagt reddes i akkurat siste sekund. 

Usannsynlig, ja. 
Men ekstremt moro. 
Med unntak for petimetere i norsk turistbransje. 
",1
"Effektiv thriller
«Jack Ryan: 
Shadow Recruit» inneholder et par virkelig gode scener og litt for mange duppedingser. 

FILM: 
Denne frenetisk actionfylte spionthrilleren starter på gresset utenfor London School of Economics, der studenten Jack Ryan tar seg en lur mellom forelesningene. 
Datoen er 11. september 2001. 
Halvannet år seinere møter vi løytnant Ryan ombord et helikopter i Afghanistan. 
Han blir skutt ned, brekker ryggen, havner på rehabilitering, hyres av CIA (Kevin Costner) på grunn av sin store hjerne og blir bedt om å ta seg en jobb på Wall Street for å snuse opp mistenkelige transaksjoner som kan ha forbindelse med terrorplanlegging. 

Kjølig forhold 

Ti år seinere kan filmens historie endelig begynne. 
Ryan oppdager noe muffens hos en oligark i Moskva, Viktor Cheverin, spilt av Kenneth Branagh. 
Store pengesummer er gjemt bort og Ryan frykter at en giftig kombinasjon av valutaspekulasjon og terrorangrep vil føre til en ny depresjon i USA, mens Russland ender opp som den nye supermakten. 

Er plottet sannsynlig? 
Det er ikke så nøye, men vi må late som, hvis ikke faller filmen i fisk: 
Det neste angrepet på USA vil komme fra russiske myndigheter, ikke al-Qaida. 
Vi er med andre ord tilbake der filmatiseringen av Tom Clancys romaner om Jack Ryan startet i 1990, med «Jakten på Rød Oktober». 
Atom-ubåter er byttet ut med valutatransaksjoner, men «krigen» er igjen blitt kjølig. 

God Knightley 

Mange store stjerner har satt sitt preg på Jack Ryan-filmene (Alec Baldwin, Sean Connery, Harrison Ford, Ben Affleck, Morgan Freeman) og Chris Pine er ikke den mest karismatiske av dem, men han duger. 

Nevnte jeg Branagh? 
Han har også regissert filmen. 
Etter å ha startet en ny karriere som actionregissør med «Thor», viser Branagh her at han kan kan sy sammen en effektiv spionthriller, særlig i andre halvdel, når tempoet settes opp og Ryan og hans CIA-kolleger sjonglerer duppedingser og uskadeliggjør slemme russere. 

De beste scenene er likevel de som handler om menneskelige relasjoner. 
De finner sted i Moskva og involverer Keira Knightley, som får en overraskende viktig rolle i handlingen. 
Dessverre er det for få av disse scenene til at filmen risikerer å bli en klassiker. 
",1
"Flydrama buklander
MED: Rachel McAdams og Cillian Murphy. 
Am. drama-thriller. 
15 år. 

Det begynner så godt: 
To flypassasjerer ved siden av hverandre i hyggelig samtale. 
Så snur stemningen. 
Han er terrorist. 
Hun et utpekt offer fordi hun kan gi de nødvendige ordrene slik at hans organisasjon kan komme på skuddhold av en amerikansk politiker. 

Godt og vel over halve filmen konsentrerer seg med økende klaustrofobisk spenning om de to i flysetene: 
Han smilende brutal, hun kjemper livredd for å beholde fatningen. 
Grøsser-regissøren Wes Craven strammer spenningsskruen i denne lille private sfæren hvor de to er omgitt av mennesker hun ikke når frem til med et rop om hjelp. 

Så langt alt vel. 

Da flyet lander og de beveger seg ut av denne tette spenningssfæren, detter filmen som en stein og blir totalt forutsigbar i sin bruk av klisjeer. 
Nå rømmer hun for livet mens han, såret inntil det båretrengende, forfølger med rullende øyne og hevet kniv. 

I det øyeblikket er det slutt på spenningen og filmen blir høyst ordinær. 
",0
"Genier uten medfølelse
I 2D og Blu-ray ser Tim Burtons Alice-film ut som et teknisk mirakel. 

Fargene skinner som fantasier fra et ekstremt vellykka mareritt, skarpheten er mekanisk perfekt på en kvasi-religiøs måte. 
Du rammes av den irrasjonelle forestillingen at du ser verden slik den egentlig er. 
Du innbiller deg at du kan se 3D-effekter i 2D-bildene. 

Som en hypnotisert og rottefanga gnager lot jeg meg virkelig fange av den første halvtimen til «Alice in Wonderland». 
Mia Wasikowska ser ut som den djevlebedekte Mia Farrow i hovedrollen, og man følger villig med henne ned i barndommens krattskjul, der maniske og udechiffrerbare freudianske figurer involverer henne i dramatiske hendelser som reflekterer en angstfauna av pubertetskriser. 
Det er i denne overgangsfasen at kvinnenes århundre starter: 
Dette er min drøm. 
Nå overtar jeg. 

Men har Burton tenkt det? 
Har Burton tenkt noe i det hele tatt? 
Eller rettere sagt: 
Har den rutinerte borgerskaps-gotheren følt noe? 
Burton er en kald fyr. 
Briljansen hans er udeltakende og nesten misantropisk. 
Han deler seg ikke med noen, og denne litt kjipe eksklusiviteten har han til felles med Johnny Depp. 
Depp spiller bare ekstremt stiliserte raringer. 
Cornelis V. synger: 
«Du kan men vill inte göra, en sång om lyckan den sköra». 
Det er en sang om klovnens kulde, og skuespilleren Johnny Depp er egentlig bare en perfekt forkledning. 
Han kan ha rare tenner, oppspilte øyne, fargefråtsende hatter og ensomhet og kulde. 
Han leker gjemsel. 

Tim Burton er ikke i stand til å skape en spennende film. 
Det finnes ingen sympati eller frykt i «Alice in Wonderland», og det gjør den til et eksotisk kunstverk, men en elendig opplevelse. 
Kjedsomheten melder seg etter en drøy halvtime, og du får lyst til å se «Lille kylling» i stedet. 
",1
"Elizabeth:The Golden Age 

Ni år etter den glimrende filmen ”Elizabeth” kommer oppfølgeren ”Elizabeth: The Golden Age”, som jeg hadde store forventninger til. 

Shekar Khapur har nok en gang regissert et storslagent, royalt drama og Cate Blanchett skinner fremdeles som Englands dronning. 
Likevel skuffer filmen litt. 
Den utspilles omtrent som i en såpeserie, bare med flinkere skuespillere og flottere kulisser. 

Og historien føles mye større enn de knappe to timene den varer. 
Filmen føles som en travel kortversjon. 
Men god underholdning? 
Joda! 

Melodrama på kammerset 

Dronning Elizabeth I (Blanchett) trues av Spania, som er Europas stormakt på slutten av 1500-tallet. 
Det settes i gang et komplott for å myrde dronningen, og innsette den skotske dronningen Maria Stuart i hennes sted. 

Samtidig blir det melodrama på kammerset når Elizabeth blir betatt av Sir Walter Raleigh (Clive Owen). 
Det blir nemlig også dronningens personlige assistent, Bess Throckmorton. 
Det går mot sterk uro, både på indre og ytre front. 

Mye patos 

Skuespillerne gjør en hederlig innsats, og verken Blanchett, Owen eller Geoffrey Rush (som Sir Francis Walsingham) gjør skam på seg. 
Det er de for flinke til. 
Men de blir tvunget i blant til å fremføre dialog med skrekkelig mye patos og melodrama. 

Unntaket er Samantha Morton, som spiller Maria Stuart. 
Hun gjør en lysende innsats hver gang hun er på lerretet. 
Men hun er tildelt så altfor lite tid. 
Jeg skulle ønske det var mer plass til henne. 

Og spanjolene skildres som rene djeveler. 
Det er alltid gøy med saftige slemminger på film, men i denne filmen synes jeg det hadde passet med større nyanser. 

Passe majestetisk 

Litt av problemet jeg har med denne filmen, er at jeg nettopp har sett den britiske miniserien ”Elizabeth I” med Helen Mirren i hovedrollen. 
Den forteller mer eller mindre den samme historien. 
Forskjellen er at miniserien har mye bedre handling, mens filmen ser bedre ut. 

For å skryte litt av filmen, kan jeg si at det ser akkurat passe majestetisk ut i både slottsscener og i ramsalte sjøslag. 
Men kanskje forsøker ”Elizabeth: 
The Golden Age” å fortelle for mye i løpet av en time og 54 minutter? 
Jeg venter spent på om det kommer en director’s cut på DVD 
",1
"På ruglete is
De tre barna i «Operasjon Arktis» har arvet litt fra Fridtjof Nansen og litt fra Robinson Crusoe. 

FILM: 
Fuglene vet hvor mange fantasifulle barneleker som begynner med at noen små prøver å forestille seg hvordan det ville være å måtte bygge opp et liv av ingenting, utenfor barndomshjemmets sareptakrukke, og selv å kunne herske over denne lille fliken av verden. 

Der ligger kimen til mange eventyrlige fortellinger om å være strandet i skogen eller på en øde øy, og møte ukjente farer og muligheter. 

Gammel roman «Operasjon Arktis» er et møte med god kjemi og hyggelige utvekslinger, mellom den klassiske øde øy-historien og den norske polartradisjonen; en oppdatering og lett feminisering av Leif Hamres roman fra 1978. 

Hamres hovedperson Torgeir har blitt til Julia (Kaisa Gurine Antonsen), en tenåring som er vàr for andres blikk og meninger. 

Hun må finne en ny autoritet i seg selv når hun og de langt mer selvsikre småsøsknene (Ida Leonora og Leonard Valestrand Eike), i et forsøk på å snike seg vekk fra skolegården i Bodø og dra til faren i Stavanger, havner ombord i et helikopter som bringer dem til en snødekket øy ved Svalbard. 

Mens foreldrene fortviler og leter, må søsknene overleve i en vakker, men ugjestmild natur, flykte fra isbjørner, og forsøke å få kontakt med den fjerne sivilisasjonen. 

Nøktern livsfare 
Det er med andre ord nok av dramatikk, men selv de gjentatte møtene med fare for liv og helbred har en viss nøkternhet ved seg. 
Det er snakk om nettopp slike utfordringer som små urbanister ville stå overfor i villmarken: 
Orkaner, matmangel, utrygg is og sultne isbjørner, for ikke å snakke om den generelle grettenheten som alle realitymakere vet oppstår når mennesker må være sammen over tid på svært begrenset plass. 

De unge skuespillerne er sjarmerende og de mange, store og dyre helikopterbildene av fra isødet, er stemningsskapende i skimrende blåhvitt. 

Slarkete klipp 
Men det er ikke bare i barnas støvete radiosender det skurrer. 

«Operasjon Arktis» får stadig små skrammer av et uvørent regiarbeid. 
Klassiske filmscener lages ved å filme det som skjer fra to kanter, der kamera «speiler» seg selv på samme side av en akse som kan trekkes gjennom aktørene i scenen, før bildene fra tagningene klippes vekselvis sammen. 

Men flere steder i «Operasjon Arktis» er det som om det ikke er helt kontinuitet mellom det som skjer i den ene tagningen og den andre, den som klippes inn: 
Det er noe urytmisk i overgangen mellom slag av isbjørnlabb og fallende Kristofer Hivju; mellom den som knuffer og blir knuffet i skolegården. 

De panoramiske lite-menneske-i-stor-natur-bildene er tallrike og tar opp tid som i større grad burde vært brukt på å tydeliggjøre hva som skjer og hvorfor: 
Hva Julia egentlig oppdager i dagboken i den lille hytta der hun og søsknene søker ly; hva barna egentlig prøver å gjøre med radiosenderen. 
Scenene kunne gjerne vært færre, men mer innholdsmettede. 

Til gjengjeld overbeviser den vekslende dynamikken innad i den lille flokken: 
Mellom de små som går fra å anta at den største skal ordne alt, til å ta ansvar selv og prøve å gjøre bot for egne feil, og den store som først er rådvill, og gradvis blir modigere og sterkere. 

De lærer seg å gå stadig stødigere, på den ruglete isen som er «Operasjon Arktis». 
",1
"Stanken av uvaska hybel
De som har bestemt seg for å le, kommer selvsagt til å le, og de andre kommer til å føle den forferdelige, skamfulle tomheten som antakelig følger med å dø fra et uverdig liv. 

Det er ikke egentlig noe ved «Bruno» som er dårlig, for det er ikke noe som er film. 
Den britiske komikeren Cohen er en karriere-jønkie som har bestemt seg for at han kan lissom-jackasse hva som helst for å bli berømt og har klart å bli det. 
Han har ikke noe spesielt talent, og karakteriseringene hans består av overdrivelser som hvilken som helst full gymnasiast kan få til på nachspiel. 
Mannen har det vi kaller frekkhetens nådegave, men den er ingen gave. 
Frekkheten er bare evnen til å la være å skamme seg når man burde gjøre det. 
Altfor mange får til det. 

Klumpen i den kvite sausen er at Cohen simulerer autentisitet. 
Når Bruno drar til USA er han en Borat-imitasjon som nok en gang skal meta-avsløre det amerikanske samfunnet ved å opptre i det. 
Men de fleste scenene er åpenbart innøvde. 
Kanskje er alle det. 
Dermed oppstår publikums-forvirring og stilkaos, for man vet aldri om Cohen mener at vi skal oppfatte en scene som autentisk eller parodisk. 
Når han opptrer med sin svarte Madonna-bebi i amerikansk snakkeshow vet vi ikke om showet er autentisk, vi vet ikke om publikum spiller (men de ser sånn ut), og vi vet ikke om barnevernsdama som kommer inn til slutt egentlig er en statist som ble hyra på dametoalettet. 

Hvis scenen er autentisk, er den bare poengløs for alle gjør det man ville tro de ville gjort. 
Hvis den er spilt, er det dårlig film. 

Rollefiguren Bruno er bare en dårlig konstruert etterlikning av «Zoolander». 
Ben Stiller gjorde liknende ting i «Dodgeball» og «Tropic Thunder» (de to siste var ikke feminine, men ekstreme stereotyper). 
Adam Sandler gjorde «Zohan», som riktignok var ekstrem-macho. 
Cohen har en karakteriserings-rekkevidde som varierer mellom søtt fotofjes og vrikke rumpa, og den første halvtimen lurte jeg på om filmen kunne være ment som en utdriting av «Zoolander» ved at han overeksponerer hvor billig man kan karakterisere en homo-femi mann. 

Men det er noe nedslående uintelligent ved Cohens filmer som gjør at du får følelsen av at agenten har forbudt ham å tenke. 
Når han parodierer, skjer det bare ved at han gjentar allerede utbrukte poenger fra trivial-journalistikkens minst gloriøse dager. 
Å parodiere Madonnas kjøp av afrikanske barn er ikke bare å slå inn åpne dører, det er å late som det står en dør i ødemarken. 

Cohen er opprinnelig britisk, og det vil si at han kommer fra det store homofnise-landet i verden. 
I en fornuftig artikkel i Aftenposten forleden skrev en klok mann at VGs Fanthomas-humor ikke ville vært vittig hvis det ikke fantes sterk homofobi i samfunnet. 
Det gjelder også Cohens film. 
Alle rumpesex-scenene er egentlig poengløs tørr-humping av de mest forskrekka forestillingene om den seksuelle utøvelsen av mannlig homofili. 
Det er så gammal moro at det stinker uvaska studenthybel, og jeg er dypt deprimert over at jeg holdt ut i nesten femti minutter. 
For meg er dette historieløs, tanketom, sjølsentrert nazi-humor som stigmatiserer ytterligere en gruppe mennesker som virkelig kjemper mot folkevett og kirketukt for å bli anerkjent som forrektige folk i alle livets sammenhenger. 

Nå skal jeg gå hjem og ta en dusj. 

Følg meg på Twitter: 
@arilabra 
",0
"Fragmentarisk introspeksjon
Med «remake.me» speiler Unni Straume seg i sin egen filmografi. 

FILM: 
Det kanskje mest gledelige med det norske filmåret 2014 er de mange små, interessante kinofilmene som har blitt til utenfor det tradisjonelle filmproduksjonsapparatet. 
Hanne Myrens «Elsk meg», Dag Johan Haugeruds «Det er deg jeg vil ha» og Mariken Halles «Verden venter» er alle høyst severdige filmer som bryter med den norske standarmodellen for hvordan spillefilm tenkes og lages. 

Selvportrett Unni Straumes tilsvarende utradisjonelle «remake.me» er et forsøk på å bruke regissørens egen filmografi til å skape et dokumentarisk narrativ — et slags fragmentarisk selvportrett eller speil. 
Ved å klippe sammen scener og sekvenser fra filmer som «Til en ukjent», «Thranes metode» og «Musikk for bryllup og begravelser», skaper Straume en ny fortelling som følger sin egen intuitive logikk. 

Denne fortellingens betydning og tematikk forblir hele tiden utenfor publikums rekkevidde, men i sammenstillingen av scener fra ulike tidspunkter i filmografien aner man likevel konturene av en indre monolog om det å eldes og tildeles nye roller i eget og andres liv. 
Det er en høyst interessant innfallsvinkel, men «remake.me» skjemmes av at de sleivete hjemmevideoopptakene som binder spillefilmklippene sammen står i åpenbar kontrast til det filmatiske håndverket som preger arkivmaterialet. 

Krysser sitt spor Straume er en filmskaper av den gamle skolen. 
Hun tillegger sine bilder og fortellinger stor betydning, og er ikke redd for å bruke filmmediet til å tenke høyt. 
«remake.me» er utvilsomt en film mange vil oppfatte som pompøs, og som for å komme pompøsitetsbeskyldningene i forkjøpet klipper Straume inn et Ole Paus-sitat som kan stå som et motto for hele prosjektet: 
«Hvis ikke du tar deg selv seriøst, kan du ikke forvente at andre skal gjøre det». 

«remake.me» er i det hele tatt svøpt i en eim av god gammeldags europeisk kunstfilm. 
Og i et norsk filmklima hvor man kappes om å undervurdere publikum, oppleves denne tilliten til egen stemme og publikums interesse som befriende. 
",1
"Skjebnesvanger islandsk lidenskap
Brunstige hester, kjærlighetshungrige mennesker og brå død preger denne overraskende spillefilmdebuten. 
Ikke rart at ""Om hester og menn"" er blitt Islands oscarkandidat. 

Om hester og menn (Hross i oss). 
Regi/manus: 
Benedikt Erlingsson. 
Med: 
Ingvar E. Sigurðsson, Charlotte Bøving, Steinn Ármann Magnússon med flere. 
Island/Norge/Tyskland 2013. 
1 time 20 minutter. 
Aldersgrense: 11 år. 
Egnethet: Ungdom/Voksen. 

Benedikt Erlingsson har tidligere gjort seg godt bemerket som skuespiller. 
Nå viser han et talent som manusforfatter og regissør. 

Mosaikkfilm er skummelt å turnere, men Erlingsson samler trådene ved hjelp av islandshester. 
De ridende menn (og kvinner) er lite meddelsomme, men gjennom det de foretar seg, avsløres hvilke lengsler som haler og drar i dem. 

Hver episode introduseres med et motiv som speiles i et hesteøye. 
Det er et elegant grep. 

Åpningen er lekkert filmet: 
En mann får satt bissel på sin hoppe. 
Så traver han av sted til kaffe hos den enslige fruen på nabogården. 
Det han ikke ante, var hvor brunstig hingsten hennes er. 
Jeg sier ikke mer. 
Musikken til Davíð Þór Jónsson balanserer perfekt mellom det dramatiske og det burleske. 

Neste historie viser et vanvittig ritt rett til havs. 
Dere må selv overrumples og se hvor skjebnesvangert det ender. 
Disse islendingene som strever med å overleve mellom fjell og fjord, er blitt noen skikkelige einstøinger. 
Å kikke på naboen og ta seg en sup hører til dagens orden. 

Makabert og fascinerende 

Det stryker med to mann og to hester i fiksjonen. 
Krangel om gjerdestolper får blodige følger og dødelig utgang for et par karer. 
Sterkest og mest overraskende er den spansktalende turisten som ofrer hesten for å overleve i snødrev. 
Det er en sjokkerende makaber, men likevel fascinerende scene som vel aldri har vært vist før på filmduken. 

At mann og kvinne finner sammen til slutt i heftig favntak mens hester og naboer ser på, gir assosiasjoner til lidenskapen i romanen ""Svar på brev frå Helga"" av Bergsveinn Birgisson. 

Høyst severdig spillefilmdebut. 
",1
"Moren, sønnen og monsteret
Stilfullt og skremmende om indre og ytre demoner. 

Australske Jennifer Kent har tilsynelatende laget en film om den barnlige frykten for monstre som skjuler seg under senger og inni skap. 
Men underveis blir det klart at skrekken skriver seg fra helt andre kilder. 
I realiteten handler «The Babadook» om hvordan ubearbeidet traume og sorg eter seg inn i forholdet mellom en mor og en sønn, og truer med å ta knekken på dem begge. 

Amelias ektemann ble drept i en bilulykke på vei til sykehuset da hun skulle føde Samuel. 
Seks år senere prøver den slitne alenemoren og omsorgsarbeideren å holde holdet over vann. 
Samuel er en åpenbart krevende unge. 
Totalt opphengt i monstre blir han både klengete og utagerende. 

Bedre blir det ikke da han i hyllen finner en bok om en skummel figur, Babadook, som hjemsøker dem som blir klar over hans eksistens. 

Filmen går inn i et vanskelig lende der sorg og savn, søvnløshet, fortvilelse og angst røres sammen til en skremmende miks og hvor perspektivet og hele tiden flyttes. 

Enten man selv er forelder eller ikke, kan man forstå Amelias blanding av beskyttelsesbehov og frustrasjon over sønnen — til å begynne med. 
Så, med en nesten umerkelig forskyvning, ser vi situasjonen fra Sams side, på en måte som kaster nytt lys på det utrygge barnets oppførsel og monsterangst. 

Dette er ikke en skrekkfilm man skvetter i stolen av. 
Det er mer en grøsser som fyller deg med snikende uhygge, der fortvilelsen og den vanskelige relasjonen mellom moren og sønnen - og omgivelsene - lader filmen en ubehagelig gjenkjennelig angst som overgår skrekken Babadook fremkaller når han begynner å vise seg i det knirkete, dunkelt belyste huset de bor i, der alle velkjente elementer er til stede. 
Mystisk kjeller, mørke kroker, knirkende dører. 

Samtidig leker filmen med det uklare i hvorvidt Babadook faktisk finnes, eller om han er et resultat av fantasi, nattlig mareritt eller bristende virkelighetsoppfatning. 

Utvaskede farger og nennsom bruk av lyd bidrar til filmens særegne, stilsikre og lett gotisk inspirerte atmosfære. 

Essie Davis' stort sett velspilte Amelie kan bli litt i overkant i støytene. 
Skremmende nok, men det reduserer de subtile dimensjonene som ellers er filmens store styrke. 

Det mest interessante er likevel hvordan langfilmdebutanten Kent revitaliserer en ellers forslitt sjanger og bruker den til å utforske et krevende mor/barn-forhold på en måte som innlemmer både raseri, omsorg og forsoning. 
",1
"I gode og onde dager
Tro, død og kjærlighet. 
Men fremfor alt: musikk 

Forsvar for stamcelleforskning forkledd som kjærlighetshistorie, ledsaget av bluegrass? 

Jo da. 
«Alabama & Monroe» er på mange måter en bemerkelsesverdig film. 

Den veksler sømløst mellom ulike tidsplan i forholdet mellom Elise og Didier. 
Den veksler litt mindre sømløst mellom høyrøstet religionskritikk og en forsonende holdning til åndelighetens trøstende evner. 
Innimellom strutter den av oppløftende energi, for så å sende deg hodestups i grøften. 

Og hele tiden ligger musikken der. 

Kortversjonen av historien går sånn: 
Musikeren Didier møter Elise i tatoveringssjappen hun driver. 
De forelsker seg. 
Hun begynner å synge i bandet hans, og flytter inn i campingvognen han bor i på tunet utenfor gårdshuset han ikke har fått somlet seg til å pusse opp. 

De får datteren Maybelle. 
Seks år gammel får hun leukemi. 
Stamceller kunne reddet henne, hadde de vært tilgjengelige. 

Mennesker takler sorg ulikt. 
Det gjelder også Elise og Didier. 
Evner de å holde løftet de ga hverandre i det høytidelige tullebryllupet ved biljardbordet? 

I Hollywood ville opplegget med all sannsynlighet blitt en gedigen tåreperse. 
Det er det for så vidt også i belgieren Felix von Groeningens regi. 
Det som skiller «Alabama & Monroe» fra andre filmer i sjangeren, er Groeningens evne til å bringe balanse i regnskapet mellom sentimentalitet og ulike lag i fortellingen. 

Av og til har vi å gjøre med den mest romantiske kjærlighetshistorien du kan tenke deg, gnistrende spilt ut av to åpenbare motsetninger som kler hverandre noe så aldeles nydelig. 
Andre ganger blir de bare to helt vanlige mennesker, revet i filler av den samme gjennomborende fortvilelsen som river oss alle i filler når den rammer. 

Slik blir filmen full av stemningsskifter, rytmeskift, som musikken; fortellingens andre, geniale trekk. 
Sammenbindende, kommenterende, av og til så vakker at nakkehårene reiser seg, er den både en integrert del av filmens univers og en selvstendig kraft som både griper, trøster, løfter. 

Så springer filmen også ut av et sceneshow der bluegrassmusikkens tekstlige univers ble brukt for å fortelle en trist kjærlighetshistorie, omskrevet for lerretet av Groeningen selv. 

Bandet består av noen riktig fine typer. 
Heldigvis overforbrukes de ikke. 
Dermed får Veerle Baetens og Johan Heldenbergh skinne som Elise og Didier, to sterke, nesten vibrerende personligheter i en konstellasjon som spraker, uansett stadium de befinner seg på. 
To bemerkelsesverdige rolleprestasjoner som ikke blir mindre bemerkelsesverdige av sangprestasjonene deres. 

I filmens siste del overtar melodramaet i for stor grad. 
Tidsforskyvningene blir mer forvirrende, stilen mer utflytende. 
Det er i tråd med Elise og Didiers tilstand, men formidles ikke med samme filmatiske og fortellermessige eleganse og kraft, og blir særlig forstyrrende når grepet strammes rundt filmens tematiske kjerne: tro versus vitenskap. 
Tro; ikke bare som religiøs overbevisning, men også som et spørsmål om forestillinger man kan klynge seg til når savnet og smerten er stor. 

Elise velger den løsningen. 

Didier, rasjonalist inn til margen, raser uhemmet mot den religiøst funderte pro-life-bevegelsen i USA, som fikk daværende president George W. Bush til å legge ned veto mot stamcelleforskning i USA. 

Begges reaksjoner er fundert i personligheten deres, men fremføres nesten latterlig bombastisk og unyansert, helt uten den såre, søkende tonen musikken greier å formidle. 
Særlig i «Wayfaring Stranger», fremført av Baetens i den vakreste versjonen jeg har hørt siden Eva Cassidys nedstrippede gitarversjon. 
",1
"Spektakulært tull og tøys
Gladvold og fransk historie i en syltynn film. 

Regi: Paul W.S. Anderson. 
Med: 
Milla Jovovich, Orlando Bloom, Logan Lerman, Matthew MacFadyen,Christoph Waltz, Mads Mikkelsen, Ray Stevenson. 
Frankrike/Storbritannia/Tyskland/USA.1 time 50 minutter. 
Aldersgrense: 11 år. 
Egnethet: 
Barn/ungdom 

Det er ikke godt å si hvorfor Alexander Dumas' berømte roman""De tre musketerer"" trenger nok en filmatisering. 
Storyen er syltynn,men gir anledning til mye fartsfylt slåssing, kostymeshow og visuelle effekter. 

Regissør Paul W. S. Anderson åpner ballet i Venetia medaction av et slag som mer gir assosiasjoner til en heftig science fiction-filmenn en handling fra 1600-tallet. 
Men pytt, bare kardinal Richelieu, greven avBuckhingham (Orlando Bloom) og den utspekulerte Milady de Winter (MillaJovovich) og alle deres umake knekter og støttespillere får utfolde sittrenkespill, hva gjør vel det om stilen virker modernisert for et ungt2011-publikum. 

Den politiske intrigen mellom kongelige franske og engelskeaktører er forminsket til et ganske uforståelig minimum. 
Mye viktigere er å laDe tre musketerer pluss den overmodige ynglingen d'Artagnan slåss så ofte dekan i kampscener som er forrykende godt koreografert, ikke minst i ensluttscene mot Mads Mikkelsen som den onde Rochefort. 

Her er mye gladvold, forstått som slåssing med ironiserendesidekommentarer. 
Anderson gjør alt han kan for ikke å havne i noe som helstseriøsitet. 
Selv hadde jeg mest moro av det eminente spillet til Freddie Fox iden latterlige rollen som franskekongen Ludvig 13., en utspjåket, usikker fyrsom stadig lener seg på kardinal Richelieus råd, også de dyktig avlevert avChristoph Waltz, med et minespill som stadig avslører hvordan karen taper motMusketerene. 

Det er tull og tøys fra ende til annen, men spektakulært sådet holder. 
",0
"Speisa space-opera
Heller ikke denne gangen kjenner Wachowski-søsknene måteholdets kunst. 
Resultatet er 75 latterlig og 25 gøy. 

Siden «Matrix« har Wachowskiene beveget seg enda lenger inn i et smått obskurt landskap der alternativt bla-bla drysser stjernestøv over ganske slapp kapitalismekritikk. 

I «Cloud Atlas» prøvde de å gjøre stas på David Mitchells intrikate roman, men oppnådde bare å ta fra meg lysten til å lese en muligens fantastisk bok. 
Pluss å utstyre stjerner som Tom Hanks, Halle Berry, Jim Sturgess, Susan Sarandon og Hugh Grant med merkverdige øyne og neser. 

Denne gangen er det Channing Tatums hode som får lide i et univers der Mila Kunis, Eddie Redmayne, Douglas Booth og Tuppence Middleton ser ut som om de er både airbrushet og photoshoppet. 

Tatum spiller ulv/menneske-hybriden Caine Wise, eks-militær med magiske sjumilsstøvler, på oppdrag for å bringe Jupiter Jones (Kunis) til hennes skjebnegenetiske bestemmelsessted. 
Og det er ikke jorden, der hun som russisk immigrant tjener til livets opphold som toalettrengjører i Chicago. 

Redmayne, Booth og Middleton gir forsøksvis liv til søskentrioen Abrasax 
— Balem, Titus og Kalique, bosatt i barokke omgivelser på en planet et sted ute i universet, der de som kongelige snakker til hverandre med slepende hviskestemme og ellers omgir seg med alskens underlige skapninger. 

Ikke noe galt med det. 
Eller jo, problemet er at vi har sett det meste før, bare bedre. 

Om aldri så støpt i den presumptive heltinnens form, består Jupiters nye tilværelse stort sett i å bli slengt hit og dit i et bankende kjør, rundt omkring i luftrom som er alt annet enn tomme, reddet, gang på gang av Caine med gravitasjonsstøvlene, mens romoddyseisk romantikk er under utvikling. 

Budsjett og teknologi gjør at Wachowskiene blir som to 2000-talls småunger i et overfylt lekerom; de har altfor mye å boltre seg med; greier ikke å begrense seg og aser seg opp helt til leken nesten ender i kaos. 

Så dette er det vi får: 
En pompøs, overlang og ufokusert space-opera som på sitt verste er larmende latterlig, men som i støytene delvis reddes av manglende gravalvor og en snål, nesten avvæpnende humor. 

Selve historien er det bare å glemme. 
Selv ikke med all verdens velvillige forbehold om sjanger og eventyr, går det an å henge den på greip. 
Men for et yngre publikum kan filmen fungere som underholdende og actionspekket sjangerintroduksjon. 
",0
"Ghostland
Småfiffig skrekkblanding. 

Et øde hus fullt av gamle dukker, en nyinnflyttet familie og to seriemordere i området er inngangen til Ghostland. 
En skrekkthriller som leker seg med både fortellergrep og sjangerblandinger på den canadiske landsbygda. 

Filmskaper Pascal Laugier (Martyrs og The Tall Man) har skrevet og regissert en film som kombinerer spøkelseshusets knirkete uhygge med et karikert ""psycho killer""-scenario. 

Han kunne med fordel ha holdt kortene tettere til brystet og hatt litt mer tålmodighet med plottets store vendepunkt, men til tross for manuskriptets svakheter, ujevnt skuespill og en del drygt teite overdrivelser så blir Ghostland en underholdende kinoopplevelse. 

Et helt jævlig dukkehjem 

Pauline (Mylène Farmer) har tatt med seg sine to døtre Vera (Taylor Hickson) og Beth (Emilia Jones) for å flytte til et gammelt hus de har arvet på landet. 

Boligen er et rimelig nifst sted som byr på både tantes uhyggelige dukkesamling, sviktende elektrisitet samt noen arkitektoniske finurligheter. 
Men før vår familie rekker å pakke ut og bli ordentlig kjent med sitt nye hjem, blir de angrepet av to lokale seriemordere som har som modus operandi å først drepe foreldrene for så og leke med barna. 

Det gamle huset blir en smart kulisse for å kombinere filmens ulike sjangertrekk, med seriemordere på besøk i et spøkelseshus. 
Og spesielt dukkesamlingen blir et fiffig bindeledd til de to drapsmennene. 
De har begge fetisjer som på hver sin front kan knyttes til lek, masker og virkelighetsflukt. 

Her er detaljene ganske så gyselig morsomme både når det gjelder rekvisitter, kostymer og kulisser, og selv om inspirasjonen delvis skinner gjennom, klarer Ghostland å by på noen minneverdige rollefigurer. 

Går hele tiden for å underholde 

Det er underholdningen som er det klare målet for all djevelskapen Pascal Laugier serverer i denne filmen. 
Tematisk bygger filmen på en sårhet rundt hvilke forsvarsmekanismer vi mennesker tyr til når virkeligheten blir ekstremt traumatisk, men disse psykologiske elementene utforskes lite og brukes mest som utløsningsmekanisme for filmens hovedfinte. 

Laugier låner ubeskjedent fra filmhistorien både når det gjelder rollegalleri, handlingsmotiver, effekter og filmens utseende. 
Her er rammeverket fra ""rape and revenge""-sjangeren, galskapen har stemningen fra Nattsvermeren og dukkene ligner på alle som har skremt oss i andre dukkeskrekkfilmer. 
Det er en cocktail som lett kan bli forutsigbar og tam når den stappes inn i 90 minuttersformelen, men Laugier har heldigvis et triks i ermet som gir filmen særpreg og evnen til å overraske. 

Uten å avsløre noe mer, så er det filmens fiffige plottvri som gir helhet til den ellers ganske sprikende sjangerblandingen. 
Her frigjøres nok energi til at temperaturen holder seg ut siste akt, og selv om slutten ikke får ut alt potensialet som bygges opp underveis, så blir Ghostland en frisk og tidvis morsom skrekklek på landet. 
",1
"Sjelevandring på italiensk
Livet går i overkant langsomt i «Landsbyen på toppen av fjellet». 

FILM: 
Jeg så denne under filmfestivalen i Tromsø, der salene alltid er fulle, uansett hva som vises. 
Filmen er rensket for både dialog og musikk, men den skrøpelige gjeteren vi følger i første akt har en lei hoste og det samme hadde enkelte kinogjengere, så det oppsto et slags samspill mellom sal og lerret. 
Mange rundt meg pustet lettet ut da visningen endelig fant sin avslutning. 

Jeg skal gjøre mitt beste for å avsløre hva «Le quattro volte» handler om. 
Det vil si, det finnes lite å avsløre, siden filmen ikke forteller en historie, annet enn naturens syklus, men det plotet har de fleste plukket opp på livets landevei. 

Geiteaction 

Den krokete, gamle gjeteren hoster på siste verset, men makter å passe geitene utenfor den sør-italienske landsbyen. 
Hver dag er han innom kirka og får med seg en skje med gulvstøv, som han skyller ned med vann på sengekanten. 
Man kan få hoste av mindre. 

Det blir langsomt klart at regissør Michelangelo Frammartino (f. 1968) har gitt filmen en overordnet struktur. 
Idet gjeteren dør, klipper han over til et kje som plopper ut av sin mor og deiser i bakken. 
Den neste halvtimen følger vi geitene på dokumentarisk vis, inkludert en slags actionscene forårsaket av en hund, en lastebil og noen romerske soldater (filmen er ikke uten humor). 
Etter at geitene har gjort sitt i livets åndelig syklus, følger vi et enormt tre, som er midtpunktet i en landsbyfestival, før det ender opp som trekull. 

Akademisk øvelse 

Frammartino, som brukte fem år på selve opptakene, sier i intervjuer at «hovedpersonen» er sjelen som vandrer fra gjeter, via geit og gran til trekull. 
Han har filmet overflaten og mener at kameraet kan trekke ut essensen av objekter og levende vesener. 
Men når han måtte gjøre over tjue opptak for at den nevnte hunden skulle «ta regi», er det mulig noe av essensen blir borte, eller hva? 
Til å handle om natur, geiter, håndverk og tradisjoner, er «Le quattro volte» blitt en temmelig tørr akademisk øvelse for garvede festivalgjengere som trolig vil mislike denne anmeldelsens ironiske tone. 
",0
"Hastverksarbeid med koselige tog
Faren med populære figurer for barn er at de så altfor lett videreføres til nye årganger uten at den kreative innsatsen høynes. 
Lokomotivet Thomas er en slik sikker vinner som det er opplest og vedtatt at små og store er glad i, nærmest uansett. 

""Lokomotivet Thomas — jernbanens konge"". 
Regi: Rob Silverstri, Brian Lynch. 
Storbritannia 2013. 
59 minutter. 
Aldersgrense: 
Tillatt for alle. 
Egnethet: 
Barn. 

Når lokomotivet Thomas og vennene hans nå dukker opp som en times animasjonsfilm på kino, bør vi forvente mer enn de aller enkleste, velkjente grep. 
Vel er en slik fortelling beregnet på de absolutt yngste slik at skurke- og skumlenivået ikke må være for stort. 
Likevel, også tre- og fireåringer vet mye om tilværelsens slemme, dumme og triste krefter. 
Manusforfatter Andrew Brenner kunne derfor godt vært enda mer oppfinnsom når det gjelder å skape en story der den slags turneres. 

Slik det nå er blitt, får vi et hyggelig gjensyn med blå Thomas, grønne Percy, røde James og andre lokomotiver som tøffer rundt på øya Sodor. 
Dit har en rik greve vendt hjem igjen for å pusse opp et gammelt slott og lete etter en forhistorisk kongekrone. 
Prosjektet hans gir togene rikelig med last som de må frakte opp til slottet, men også lære å samarbeide om for å klare. 
Langt om lenge kommer også det gule damp- og gruvelokomotivet Stephen inn på banen, og en smule spenning oppstår. 

Man kan alltid komme i mål med å la de animerte togene takle småkriser og kappkjøre med hverandre. 
Det jeg savner er større karakterisering og individualisering hos de menneskeliggjorte lokomotivene, slik scenene med gule Stephen går i retning av. 
Men regissørene Rob Silverstri og Brian Lynch gjør det for lettvint for seg, som hadde de dårlig tid. 
",0
"På kanten til overidyllisk julefilm
Få ting er så vanskelige som å lage film om tradisjoner det er knyttet sterke følelser til. 
Hør på filmtittelen: 
""Karsten og Petras vidunderlige jul"". 
Kunne man ikke droppet det nestsiste ordet? 

""Karsten og Petras vidunderlige jul"". 
Regi: 
Arne Lindtner Næss. 
Med: 
Thorbjørn Harr, Janne Formoe, Nora Amundsen, Elias Søvold-Simonsen, Hilde Louise Asbjørnsen, Ivar Nørve, Sigrun Enge med flere. 
Norge 2014. 
1 time 18 minutter. 
Aldersgrense: 
Tillatt for alle. 
Egnethet: 
Familie. 

Det er et sug i oss etter å ha det koselig, ikke minst vil vi skåne ungene fra det minste fnugg av noe utrivelig og trist. 
Intet galt med slike ambisjoner, problemet er bare at virkeligheten jo ikke er så vidunderlig som det vi drømmer om. 

Manusforfatter Alexander Eik og regissør Arne Lindtner Næss har gitt seg den vriene oppgave å lage film om 5-åringene Karsten og Petra som gleder seg voldsomt til en perfekt jul med hverandre og med familien. 

Best i starten 

Det går best i filmens første halvdel da hindringen for idyllen åpenbares: 
Petra og mamma må være alene i julen (pappa er død) fordi morfar er bedt med på fjellet der kjæresten hans skal feire jul med en søster. 
Alle kjemper for sine tradisjoner, ja visst. 

Her får regissøren godt fram såre følelser hos Petra fordi hun fortviler over at bestefaren ikke vil komme til dem. 
Ny energi settes inn idet de to små hovedpersonene, trofast assistert av Lille Kanin og Løveungen, setter alle kluter til for å skape en så god førjulstemning at han ombestemmer seg. 

Men jeg irriterer meg over at regissøren ikke filmer i vintermørke. 
Karsten åpner adventskalender i fullt dagslys hver desembermorgen, og Lucia feires om morgenen i barnehagen mens det er lyst ute. 
Slikt stemmer dårlig med norske førjulserfaringer. 

Forening i søt idyll 

Flokene lenger ute i fortellingen skraper bare så vidt borti det vanskelige (morfars svigerinne vil slett ikke at han skal feire jul i lavlandet) før løsningen kommer fykende på en fjøl. 
Snart forenes alle i søt idyll og med voksne som er like ved å si dikk-dikk til barna. 
Den spenning som fantes i ""Karsten og Petra på vinterferie"" uteblir. 

I stedet får vi en langsom forening av de to barnefamiliene, der alle får det de ønsker seg – av mat og gaver – slik at det kan bli en ""vidunderlig"" jul. 
",0
"Sårt og vakkert drama
«Red Road» drar oss inn i Glasgows kjølige hjørner, en verden som er renset for smil og varme. 

Her møter vi Jackie (spilt av Kate Dickie) som jobber med å følge med på overvåkingskameraer. 
Livet hennes er like fargeløst som omgivelsene og den eneste kjærligheten hun opplever kjapp og følelsesløs. 

I arbeidet blir hun daglig vitne til råskapen som herjer de dårlige strøkene. 
De oppmuntrende, søte øyeblikkene hun dokumenterer er ytterst få — selv om de er til stede. 

Spenningen sparkes i gang i det Jackie får øye på et kjent fjes på skjermen framfor seg. 
Hun zoomer inn og svelger. 
Etter hvert blir det tydelig at nettopp denne mannen har noe å gjøre med utslettelsen av hennes familie. 
Men hva har den tidligere innsatte egentlig gjort? 

Jackie begynner å overvåke ham. 
Trangen til å følge hans fotospor blir så sykelig og stor at hun risikerer mye for å finne fram til svarene hun søker. 

Regissør og manusforfatter Andrea Arnold har vevd sammen en sår film om hevnmotiv, sorg og det å miste noen som man elsker. 
Hun ser overvåkingssamfunnet fra flere sider og legger dermed opp til ettertanke. 

Kate Dickie spiller ut karakterens innvendige tomhet på en mesterlig måte. 
Dogme-stilen med håndholdte kameraer og bruk av naturlig lys er i tillegg med på å gi filmen troverdighet. 

«Red Road» gjorde seg blant annet bemerket på Cannes-festivalen, der den ble tildelt juryprisen i 2006. silje.herget@ aftenbladet.no 
",1
"Sex er bare moro
Seksuell ironi er en kunstart som bare de få behersker, men her er en ungdomskomedie som faktisk får det til. 

""Easy-A"": 
Amerikansk ungdomskomedie. 
2010. 
1 time,30 minutter. 
11 år. 
Regi: Will Gluck. 
Med: 
Emma Stone, Amanda Bynes, Dan Byrd, Alison Michalka, Stanley Tucci,Thomas Haden Churc, Patricia Clarkson. 

Det ble bare gode filmer denne uka, og det beklagerjeg, for hvem orker egentlig å lese om hvor flinke folk er. 
Men Emma Stone eren overbevisende blanding av Alison Lohman og Alicia Silverstone med DebraWingers stemme, og hun kan spille sexkomedie fra videregående med overlegen kjønnsironi. 

Filmen er også medie-filosofisk, for på damedoen (som vardet første såkalte sosiale mediet) lærer den seksuelt uerfarne jenta at poenget er å siat man har sex, ikke gjøre det. 
Dermed leier hun seg ut til jordensbuksetreller som får lov til å lyge at de har begått friheter med Olive. 
Det erigrunnen alt. 
Men filmen er skrevet av debutanten Bert V. Royal, som antakelighar samla opp replikkpoenger hele livet til den første filmen sin. 
Han får dettil. 
Det spraker av ""Easy-A"", og skuespillerne er så ivrige at manskulle tro de nye svigerforeldrene var til stede. 
Til og med de voksnehumor-gislene finner festformen i den filmatiske ironi: Lisa Kudrow, ThomasHaden Church, Stanley Tucci, Malcolm McDowell, Patricia Clarkson. 
Det erutrolig så lykkelige folk blir når de får tulle litt med sex. 
Det smitter. 
",1
"Buktende, flygende helvete
Regi: David R. Ellis. 
Amerikansk grøsser - 15 år, frarådes under 15. 

STJERNER: 
Samuel L. Jackson, Julianna Margulies, Nathan Phillips, Rachel Blanchard, Flex Alexander, Kenan Thompson, Keith Dallas, Lin Shaye. 

HANDLER OM: 
Et drapsvitne skal, så ubemerket som mulig, fraktes av et FBI-team fra Hawaii til Los Angeles for å vitne mot ca. verdens råeste forbryter. 
Dessverre for alle: 
Forbryteren har altfor mange kontakter. 
Og myriader av verdens giftigste slanger, samt en noen-og-hundrekilos kvelerslange, er smuglet om bord; vitnet, og resten av flyets besetning og alt som uskyldig er i verden, skal ofres. 
På grusomste vis. 
I det lukkede rom. 
10000 fot over Stillehavet. 

DOM: 
Og det blir de. 
På oppfinnsomste vis. 
Det åpner med et kjapt bitt på den avgjort formfullendte puppen til en blondine med medlemsambisjoner i «10000-fot-klubben». 
Fortsetter med en mann, som bryter den alltid gjeldende manneregel om aldri å tisse i en uinspisert doskål. 
Så et kjapt øyebitt. 
Kort sagt: 
Intet menneskelig hulrom lates ubesøkt, ingen del av fysikken ugjennomhullet. 
Fælt, marerittgivende, spekulativt og rått. 

Historien er full av usannsynligheter og dumheter. 
Men: 
Som grassat grovkornet spøk funker det greit, til tider utmerket. 
Og to replikker - nokså uoversettelige - går klaprende inn i filmhistorien: 
«I've had it with these motherfuckin' snakes on this motherfuckin' plane!» 
(Når FBI-agent Samuel L. Jackson omsider blir skikkelig forbannet). 
Og: 
«Time is tissues!» (den akademiske slangeeksperten konstaterer at jo mer tid man sparer, jo mindre menneskevev vil gå tapt...) 

«Snakes On A Plane» er såpass dum at den aldri blir noen god film. 
Og så forj...lig utspekulert i alt sitt vesen at den nærmer seg kultmateriale. 

JON SELÅS 

Buktende, flygende helvete 
",0
"Å leve i en istid
«Barbara» er en nyanserik og anstendig film om å forsøke å finne et liv, selv om omstendighetene er vanskeligst mulige. 

Vi er i DDR i 1980. 
Barbara er lege og politisk aktivist. 
Ute av fengsel, blir hun bortvist fra Berlin til et lite sykehus langt ute i provinsen; en åpenbar «landsforsvisning» fra et paranoid kommunistisk system, som aldri tålte opposisjon. 

Hun har én tanke i hode: 
Å rømme fra undertrykkelsen, ut av landet. 
Men hun er også en helhjertet lege, med enorm omsorg for sine pasienter. 
Og hun er en kvinne med et hav av følelser under det tilsynelatende følelsesløse ytre som et overvåket menneske kan lære seg. 

«Barbara» er en frysende, men nesten forbausende nyansert skildring av livet i DDR. 
I 1980 var statssystemet sterkt og nærmest allmektig. 
Det var et idiotsystem, fordi enorme ressurser ble brukt på å holde egne innbyggere under kontroll; inne i landet med uten personlig frihet - i alle fall dersom man var politisk, sosialt eller kulturelt annerledestenkende. 

Det var klaustrofobisk, med systematisk angiveri, kontroll og sterke virkemidler mot «avvikere». 

Likevel: 
Også i en politisk istid, skaffet folk seg et liv. 
Også innenfor et rigid politisk system, er det mulig at det finnes andre arenaer å gjøre godt eller ond, se mennesker bak rollemaskene, skape rom for lykke og mening. 

«Barbara» er så langt fra noe forsøk på å renvaske DDR og kommunismen som system, som det vel går an å komme. 
Men det er en interessant studie i levd liv under vanskelige betingelser. 

Som filmfortelling har den dog et problem med en synkende intensitet etter hvert, og de avsluttende grepene virker en smule konvensjonelle. 
",1
"Ondt blod i Brooklyn
Effektiv action skreddersydd for Liam Neeson og Ed Harris. 

Liam Neeson har gjort det til en liten spesialitet å spille hardtslående oldboy, gjerne med en familie å beskytte. 
I «Taken»-serien dreide det seg om kone og datter, i «Run All Night» handler det om sønnens ve og vel. 

Der stopper også alle likheter. 
Jimmy Conlon er ingen eks CIA-agent, han er en utbrent og forsoffen leiemorder med utallige liv på samvittigheten, og en samvittighet deretter. 

Sønnen Michael (Joel Kinnaman) vil ikke vite av ham, og lever sitt eget liv som sjåfør, boksetrener og pliktoppfyllende familiemann. 

Jimmys eneste venn i verden er hans gamle kompis og forbilde Shawn Maguire (Ed Harris), en Brooklyn-basert mafiaboss som prøver å holde geskjeften ren og ser med misbilligelse på sin egen sønns lugubre bedrifter. 

«Run All Night» er med andre ord enda en film som tematiserer fedrenes synder, og der en hardbarket overflate knapt dekker over hvilke sterke bånd vi har å gjøre med. 
Mellom to voksne menn, og mellom fedre og sønner som har gjort høyst ulike valg. 
Men shit happens — dette er også en film der mye shit happens. 
Brått brytes gamle vennskap, og Jimmy må stå opp for Michael; på en måte sønnen misliker sterkt. 

Det blir de to mot røkla. 
Og her innebærer røkla både korrupt politi og nådeløse røvere. 

Med grøsseren «Orphan« og actionthrillerne «Unknown» og «Non-stop» har spanske Jaume Collet-Serra markert seg som en stødig håndverker innen mainstream underholdningsfilm. 
Ingen av dem får deg til å gispe etter luft, verken spenningsmessig eller kunstnerisk. 
Men han evner å skape de rette stemningene, enten det er grøsserens uggenhet eller frykten for flykrasj i «Non-Stop». 

Denne gangen maner han frem et gråskittent New York og arbeiderklasse-Brooklyn, ofte i silende regn, kjemisk fri for glamour, men med effektiv utnyttelse av enkelte bygninger og byens topografi. 

Pent plassert i den hardkokte og brutale enden av sjangeren dras velbrukte klisjeer opp av hatten, men gis sin egen vri. 
Så veldig originalt er ikke det som kommer ut, men Collet-Serra havner heller ikke i den totalt forutsigbare grøften. 
En biljaktscene utmerker seg på den lekre siden. 
Mulighetene en gedigen boligblokk byr på utnyttes også godt. 

Enkelte raske, panorerende sceneforflytninger kan virke litt krampaktig fiffige, men gir samtidig en særegen effekt og bidrar til bildet som tegnes av New York. 
Fiffig er også måten en TV-overført hockeykamp vris til en liten metakommentar til den pågående scenen. 

Dette er Neeson og Collet-Serras tredje prosjekt i et samarbeid som virker fruktbart. 
Regissøren nærmest vrenger skuespillerens nye image på vrangen, og spiller samtidig suverent på tryggheten han inngir. 
Sammen med Neesons karisma og spillestil gir det rollefigurene en egen lød. 
I «Unknown» kom han ut som terrorist med hukommelsestap, i «Non-Stop» spilte han flyvakt med store pletter på rullebladet. 

Denne gangen kan man innvendt at han har holdt seg i utrolig god form til å være så drikkfeldig og nedsegen. 
Neesons smarte trekk er at han får Jimmy til å se ut som en mann som kan alle triksene og kjører fysisk på autopilot, samtidig som hans mentale indre slår kollbøtte. 
Ut av denne skvisen skaper han en antihelt som både er ufyselig og interessant, og som gjør filmens underliggende tematisering av synd, anger og tilgivelse troverdig. 

Filmen skor seg også godt på samspillet mellom Harris og Neeson, og Neeson og Kinnaman. 
I førstnevnte konstellasjon tillater den seg å være en tanke emosjonell. 
I sistnevnte holdes Kinnaman tilbake, rent fysisk, og det kler ham. 
",1
"Ukul Theron som Hello Kitty
En blid stripper har skrevet en nedlatende film om hvor teite de pene jentene fra high school blir som voksne. 
Den er kjedelig og uinteressant. 
Charlize Theron er ikke noe særlig, hun heller. 

Amerikansk drama. 
2011. 
1 time, 34 minutter. 
5 år, egner seg ikke for noen under 15 år. 
Regi: Jason Reitman. 
Med: 
Charlize Theron, Patton Oswalt, Patrick Wilson, Elizabeth Reaser, Jill Eikenberry, Mary Beth Hurt. 

Dette er nok et tegn. 
USA kommer til å synke i havet. 
Ingen har bruk for det lenger. 

«Young adult» er overflødig på et nesten religiøst nivå, poengløsheten er i nærheten av høytidelig. 
Man kan sammenlikne det med den dagen da en whiskyselger tilbød en fjern Taliban-stamme i de afghanske fjellene gratis Playboy-abonnement hvis den kjøpte to kasser bourbon. 

Filmen er skrevet av Diablo Cody, ei 34 år gammel Chicago-dame som flytta til Minnesota for å være med internett-kjæresten. 
Da jobben på reklamebyrået krevde litt for mye organisasjonstalent, gjorde hun stripper-hobbien om til et yrke. 
Og så begynte hun altså å skrive. 

Charlize Theron spiller en forfatter av romantiske bøker for high school-jenter, og hun snakker og tenker som en tenåring enda hun er 37 år. 
En vakker dag i Minneapolis får hun det for seg at hun skal kjøre hjem til Mercury og ta tilbake skolekjæresten, som er blitt pappa. 
Det går ikke så bra, og i et slags eksistensielt bunndypp har hun sex med en krøpling og finner seg sjøl. 

Theron har gjort noen ålreite dramaroller, og hun spiller ikke dårlig, hun er bare så intenst uinteressant at du vil foretrekke å stirre ut i mørket. 
Hun er patetisk umoden, hun snakker et patetisk McDonald’s-språk, hun er stort sett dritings eller på vei til å bli det og hun sover i ei Hello Kitty-tskjorte. 
Og dette er bare noen av grunnene til at du bør bli hjemme. 

Patton Oswalt ivaretar den kyniske mannen med krykkene som om rollen er et korttids-vikariat, og Patrick Wilson er eks uten verken å bevege seg sjøl eller noen andre. 
",0
"Siste kveld med jentene
En av Scarlett Johanssons mer middelmådige filmer. 

Siste kveld med jentene er en feminin vri på filmer av Hangover-typen, laget av skaperne bak tv-serien Broad City. 
Det handler også her om en fest som går av skaftet, og problemene som oppstår når man forsøker å redde situasjonen. 

Det finnes noen komiske høydepunkter her, men dessverre går filmen tom for gode ideer relativt tidlig. 
Gode tilløp mister energien, samtidig som troverdigheten får seg flere skudd for baugen. 

Det er for så vidt hyggelig å se Scarlett Johansson leke seg litt etter flere seriøse roller, men Siste kveld med jentene er dessverre en av hennes mer middelmådige filmer. 

Festen tar en uventet vending 

Fem venninner samles til utdrikkingslag i Miami, nemlig Jess (Scarlett Johansson), Alice (Jillian Bell), Blair (Zoë Kravitz), Frankie (Ilana Glazer) og Pippa (Kate McKinnon). 
Festen tar en uventet vending når en mannlig stripper kommer til huset. 

Det skjer noe som gjør at venninnene må bruke mye tid og krefter på å dekke over resultatet, samtidig som Jess sin forlovede, Peter (Paul W. Downs), og naboene Pietro (Ty Burrell) og Lea (Demi Moore) blander seg inn i begivenhetene. 

Oppbyggingen er enkel og grei, der man raskt får følelsen av at venninnene befinner seg på ulike stadier i livet. 
Det lyser kanskje ikke troverdighet av fremstillingen av Jess som kongresskandidat, men man lar det passere. 

Når damene kommer sammen, legger de ut på en festaften som ligner mye på alle andre slike kvelder man har sett på film tidligere, med alkohol, narkotika og klein dansing. 
Ikke mye nytt her, altså. 

Det er når de kommer tilbake til det flotte strandhuset de har lånt, at handlingen skyter fart. 
Resten av filmen tilbringes stort sett der, noe som gir mindre rom for handling enn man kunne ønske. 

Mangler erfaring som komiker 

Dynamikken i gjengen er vekslende, der både vennskapet mellom Jess og Alice og kjærlighetsforholdet mellom Blair og Frankie er uavklart. 
Min favorittfigur er Pippa, som kommer inn som femtehjul på vogna, og spilles med god komisk timing av morsomme Kate McKinnon. 

Selvsagt er det Scarlett Johansson som er den store stjerna i dette ensemblet, og selv om hun slett ikke gjør en dårlig innsats, er det også lett å se at hun mangler erfaring som komiker. 
Amy Poehler, Amy Schumer eller Cameron Diaz kunne vært bedre valg i hovedrollen. 

Siste kveld med jentene har best sjanser hos feststemte venninnegjenger der latteren sitter løst fra før. 

Og jeg innrømmer gjerne at filmen har flere situasjoner som trakk på smilebåndet, men humoren holder ikke mål, handlingen er ikke gal nok, og regien bommer på balansen mellom det morsomme og det alvorlige. 

Kanskje er dette litt strengt for en film som ikke har noen andre ambisjoner enn å underholde, men Siste kveld med jentene er en forglemmelig komedie som jeg lo for lite av 
",0
"Sure Nic Cage i Bangkok
Jeg føler for at polititjenestemennenes forgrunns-Hoffa Arne Johannessen også bør representere leiemorderne, for det er en yrkesgruppe som ikke har det lett. 

Det kan godt tenkes at forholdene vil bli mye bedre etter at Nicolas Cage har demonstrert hvor inni skakkeste hekkan traurig det er å sitte i leid enebolig i Bangkok og vente på at en moped-kurer skal komme med kofferten hans. 

Cage har håret til en moderne japaner og funker som en reisende rifle-samurai uten synlige fortrinn. 
Han befinner seg i en filmatisk virkelighet av blåfiolett sci-fi-estetikk, bildet er som en halogen-omfavnelse eller et land der man bruker tusen sykler med diodelamper til gatelykter. 
Det intellektuelle voldslyset får hudfargene til å likne gamle britiske lær-sofaer. 

Leiemordere har det som nevnt ikke lett. 
De må organisere mord med nevrotisk presisjon. 
Egentlig føler jeg at Cage bare burde tatt T-banen med en curare-infestert edderkopp og to spann svovelsyre, eller han kunne ha sendt en hjertestans på MMS. 
Men Cage hyrer først en fyr som skal hente ting, og dernest kjøper han en mc, han roter med alle slags kofferter og oppfører seg uangripelig. 

Men så treffer han den stumme dama i apoteket, og hun er så usigelig lite støyende at han blir gammelrosa forelska og fratatt dømmekraften. 
Derfor skjer det bare fryktelige ting etterpå. 
Krangel med arbeidsgiverne og politiet, han vil ikke gjøre jobben sin og lyver at han er bankmann, sjøl om de har utsletta hele sivilisasjoner. 

De kinesiske Pang-brødrene («The eye») har regissert. 
Det gjør de ikke godt. 
Cage overspiller patetisk. 
Kjærlighetshistorien er teitere enn da Gudleik forelsket seg i de to agurkene i Farmen. 
Action-scenene hører hjemme i sånne filmer som er finansiert ved at produsentens søster solgte hjemmebakt. 
Eksplosjon likner forstørra smågodt, og Bangkok er en ufotogen by som må ha blitt laget for radioteater og rykter. 
",0
"Inn i bølgen
«The Impossible» er en kyndig film om å miste det umistelige, og finne det igjen. 

FILM: 
Ikke gå inn i noen vidløftige veddemål om at du ikke kommer til å snufse under «The Impossible». 
Når det tårner seg opp mot toppunktet, og familien på fem som er blitt splittet av tsunamien i Khao Lak i 2004 er like ved å gjenfinne hverandre, setter regissør Juan Antonio Bayona en metaforisk tommelfinger på tårekanalene dine og trykker til. 

Eller kanskje det bare er virkeligheten som griper. 
«The Impossible» er en spansk film, basert på en sann historie om en spansk familie. 
De er her gitt britisk statsborgerskap og engleansiktene til Naomi Watts, Ewan McGregor og en trio av engelske gullunger, fordi slik må det være om man skal nå verdenspublikummet og peile seg inn på Oscar-utdelingen. 

Direkte og emosjonell 

Til å være medlem av en brautende bransje gjør Bayona tiltalende lite ut av seg. 
«The Impossible» føles skvær, den er en likefrem, registrerende film som vet den ikke trenger å legge til eller trekke fra så mye. 
Konsenstrasjonen er om den enkle, sterke historien i sentrum, som handler om å miste det umistelige og så finne det igjen. 
Det er et direkte, emosjonelt prosjekt, som verken intellektualiseres eller psykologiseres. 

Watts og McGregor får noen få riss av en bakgrunnshistorie, men de er ikke der for å være distinkte, sammensatte mennesker, men for å være en mor og en far, i situasjoner mødre og fedre blant publikum lett vil kunne se seg selv i. 

Gapende sår 

De to hovedrolleinnehaverne bringer en fin åpenhet inn i rollene, som mennesker som begge prøver å være sterke for barnas skyld og ikke gi etter for fortvilelsen. 
Når kjempebølgen treffer hotellet de bor på, blir mor og eldste sønn skilt fra far og de to yngste. 
De to første blir skylt vekk av bølgene. 
Sminkørene har virkelig fått jobbe for lønna her: 
De åpne sårene til Watts gaper mot tilskueren mens hun og sønnen sleper seg tilbake gjennom villmarken. 
Kampen i og mot vannmassene er overbevisende forvirrende. 
Den selvfølgelige, raske snillhet som folk som er samlet i samme knipe kan vise hverandre, skildres fint, uten å bli melket for mye. 

Aldri uventet 

Men i stillheten etterpå er det ikke så mye å snakke om. 
Å se «The Impossible» er som å bli løftet av kyndige hender inn i en ekstrem situasjon og så ut igjen. 
Den bringer ingen nye perspektiver, den tar ingen uventede svinger, den er kort sagt ikke spesielt interessant, den har en siste halvtime som burde vært kraftig komprimert. 
Men den berører. 

Filmen har premiere 4. januar. 
",1
"Film:Oseaner av blod 

F 
Så er den her, oppfølgeren til sjangerbøyeren «300» fra 2006, de blodige, muskelbulende, hypermacho «historiske» drep-og-bli-drept-ekstremitetene, basert på tegneserieguruen Frank Millers uhemmede eksesser. 

Denne gangen foregår myrderiene til sjøs, i det atenerne forsøker sonn ca år 480 før vår tidsregning å forene krefter mot den grursomme og overlegne persiske armada, ledet av barmfagre og vanvittige Artemisa (Eva Green). 

Blodes flyter, spalshes utover og oppover hektolitervis. 
Halshuggingene er kjappe og spektakulære, heltemotet uten grenser. 
Selvfølgelig. 

Det er visuelt storslagent og grusomt tegneserieaktig. 
Men handling, replikker, skuespilleri og annet - i denne sammenheng: underordnet - er stort sett under enhver kritikk. 

Svært lite å løpe sandalene av seg for, dette. 
",0
"American Pudding-kliss
Forferdelig amerikansk komedie om verdens rareste familie som kommer sammen til verdens rareste bryllup og gjør verdens rareste ting mens de fniser som en krinolinehekler i en asbest-fyrt, jeg mener absint-fyrt bohem-orgie. 

The big wedding 

USA. 
2013. 
1 time, 29 minutter. 
11 år. 
Regi: 
Justin Zackham.Med: Robert De Niro, Katherine Heigl, Diane Keaton, Susan Sarandon, AmandaSeyfried, Ben Barnes, Robin Williams. 

Som trøst for de som ble fornærma da jeg kalte Trintignanti ""Amour"" for Schubert-kompost, vil jeg gjerne starte med dennemai-hyllesten av veteraner: 

Robert De Niro (f. 1943) likner på far min og Ole S. 
Nerheimog ser følgelig fantastisk ut med flagrende kunstnerhår og blidt svineblikk.Han innleder dagen med å snakke flytende cunnilingvistisk før frokost. 
DianeKeaton (f. 1946) er så stilfullt sminka at munkepuss-seksjonen i murerlauget vilapplaudere, og Susan Sarandon (f. 1946) framstår som ulastelig ildfull, såskulle noen få for seg at de vil legge ei pute et sted, så er det ikke overansiktet, men under rumpa. 

Folka er festfine og i farta, for Amanda Seyfried spillerung brud igjen, og hun skal giftes bort til brunsminka Ben Barnes som gjørtjeneste som overmenneskelig begava adoptivbarn fra Combulina eller noe. 
Hankan alt. 
Han kan kinesisk og nynorsk og snakker sikkert også Faremo, mensKeaton har beholdt sitt røffe, gamle ""Førstekoneklubben""-form. 

Den trenger hun, for hun er skulptøren De Niros eks som måtjenestegjøre som eks-eks-hustru for ikke å sjokkere Bens biologiske mor, somga fra seg barnet sitt for at det skulle få det bedre i Amerika og følgelig eren moralsk overlegen skikkelse. 
Robin Williams mumler rødmusset som dansk pølseog bryllupspresterer nok en gang i Guds hus, Topher Grace har bebiglattsitcomtryne, Katherine Heigl er hormonelt kvinne-indignert og Seyfriedsdeltids-homofile Doris-mamma snakker slik katten vår piper når den kommer innfra regnet. 

Alle disse folka gjennomfører en feelgood-komedie som førstog fremst utmerker seg med stiv og militær metronom-rytmikk. 
Replikkene kommerpå samme måte som når folk presenterer seg i selskap – nå er det deg, og så erdet deg, og så er det deg osv. 
TV-seriene gjorde det der. 
Ingen stil. 
Ingeneleganse. 
Rett fram. 
Dessuten fniser rester av nypensjonert American Pie-humor,og filmen vil funke best for de som blir muntre av å forestille seg DianeKeatons ni timer lange buddhist-orgasmer. 

Norge er et rart satanistland der ""Oh my God"" bliroversatt med ""Å for faen!"" 
",0
"Krampekul
Så forelsket i sin egen smakløshet at satiren forsvinner 

På sett og vis er «Bad Neighbours» nok et bidrag i den uendelige strømmen av filmer om moden ungdom som sliter med å finne seg til rette i voksentilværelsen. 
Her representert ved Mac og Kelly Radner (Seth Rogen og Rose Byrne). 
Som nybakte foreldre til lille Stella har de kjøpt dyrt hus i antatt rolig strøk, samtidig som de prøver å holde fast ved en kul livsstil og fasade. 

Selvbildet slår sprekker da nabohuset gjøres om til kollektiv bebodd av en studentklubb hvis fremste formål er å arrangere legendariske fester. 
Slitt mellom lysten til å være med og feste og å være ansvarlige foreldre, prøver de å få til en avtale med Teddy Sanders (Zac Efron), lederen for kollektivets ganske lurvete student-«brorskap». 

Opplegget slår feil. 
Krigen er i gang. 
I den er alt tillatt — og ekteparet ganske alene. 
At andre naboer overhodet ikke reagerer på studentenes evigvarende bråk, får krysses av på manusforfatternes konto, i rubrikken for «latskap». 

Forfatterne heter for øvrig Andrew J. Cohen og Brendan O'Brien. 
Både de og regissør Nicholas Stoller har samarbeidet nært med Judd Apatow, og det merkes. 
På de premissene fungerer filmen. 
Den er et oppkomme av stoner-komikk mikset med sex, kjønnsorganer og kroppsvæsker, til glede for alle som synes hjemmelagde dildoer, melkesprengte bryster og en anelse homofobi er gøy. 

Seth Rogen befester sin knubne elskelighet, Rose Byrne befester sitt komiske talent, og inni hasjtåken, mellom de mer eller mindre infantile påfunnene, dukker det opp figurer som gir litt mer å bite i. 
Som Craig Roberts' stakkarslige «Assjuice» og Lisa Kudrows rektor. 

Men i iveren etter å lesse på med kalkulerte, salgbare smakløsheter, gidder filmskaperne heller ikke å utvikle en tydelig idé om hva filmen faktisk handler om og hvem figurene egentlig er. 

Typemessig er det bare kroppsfasong og sivil status som skiller Mac og Teddy, og det er ikke nok til å skape et komisk motsetningsforhold. 

I Mac og Roses krampaktige forsøk på å sanke voksenpoeng samtidig som de beholder sin ungdommelige galskap, anes et satirisk potensial som ikke utnyttes. 

Det samme gjelder Teddy. 
Han er mye kropp og lite intellekt, og måten han etter hvert avslører sin bevissthet om dette, gir skikkelsen et sårt preg som kunne kommet tydeligere til syne. 

Begge deler ville gitt komedien den klangbunnen som utgjør skillet mellom billig latter og intelligent komikk. 
",0
"Mye mer enn ubehagelig
Regi: 
Shane Meadows. 
Med Paddy Considine, Gary Stretch, Toby Kebbell. 
Britisk. 
Drama/thriller - 18 år. 

Megavoldelig britisk selvtektsfilm, men mye mer enn ubehagelige bilder. 

En skjeggete mann kommer målbevisst vandrende gjennom den britiske landsbygda med sin tilbakestående bror i hælene. 
Han er på hevntokt: 
Småbyens skurker, brorens plageånder fra år tilbake, skal tas. 
Hevnens time er kommet. 

Det blir stygt, det blir vanvittig voldelig, det blir provoserende. 
Provokasjonene er vanskelige, men ikke nødvendigvis spekulative. 
For de er etisk utfordrende: 
Hvor langt er man villig til å gå for å beskytte det viktigste i livet? 
Når blir det forståelige avskyelig? 
Hva er egentlig hevn? 
Når blir «helten» «monster»? 

Med stor kraft og gjennom tett blodtåke blir man utfordret igjen og igjen. 
Det er meget ubehagelig. 
Og det er godt gjort. 
",1
"Mens far er på strandvolleyen
Dette er skjønn, trist og velspilt liten London-film for alle livets voksne mødre, hva de nå enn driver med. 

Det blir antakelig sånn: 
På «Transformers 2» sitter fjortenåringen med «Madcon synger Beethoven» på iPod. 
Far har tatt Viagra for å få skikkelig utbytte av sandvolleyen. 
I en sørgmodig liten sal sitter mor og ser følsomt på Emma Thompson eller undrer seg over Dustin Hoffmans sjarm. 
Hun har det nok finest. 

«Last chance Harvey» er en film til å bli vedvarende nervøs av. 
For det første kommer Hoffman til datter-bryllup i London bare for å oppdage at han tilhører den litt fjernere familien. 
På en pub sitter Thompson og har mislykka blind date med en yngre mann som får sine jevnaldrende på besøk. 
Så trøbler Dustin med jobben, tråkker i mobilen, slasker rundt i livets minner og har det forferdelig. 
Da han tilfeldigvis får Emma i stedet for peanøtter til whiskyen, har alle i salen følelsen av at de sosialt forbannede og brennemerka nå skal plage hverandre med umulige hormonforstyrrelser. 

Fine samtaler oppstår. 
To fantastiske skuespillere utleverer svære ting med en tilbakeholdenhet som mennesker går på kurs for å tilegne seg. 
Man slutter aldri å være nervøs, for de to slitte livsvandrerne havner i mange sosiale situasjoner som man bør være lus for å like. 
Men det er utrolig bra gjort. 

Bikini-far skulle nok ha vært i mors kinosal, for Emma Thompson er den skjønneste britiske skuespilleren gjennom tidene, og bedre enn dette tror jeg aldri jeg har sett henne. 
",1
"Vonde viser
Drama 

Frankrike/USA 2013 

Regi og manus: Ethan Coen, Joel Coen 

Skuespillere: Oscar Isaac, Carey Mulligan, John Goodman, Justin Timberlake, Garrett Hedlund, Adam Driver, Alex Karpovsky, F. Murray Abraham 

Musikk: 
T Bone Burnett 

Aldersgrense: 7 år 

Egnethet: 
Ungdom/Voksen 

Det er en kald februardag i 1961. 
På The Gaslight Café i Greenwich Village, New York, synger Llewyn Davis den gamle folksangen ""Hang Me, Oh Hang Me"". 
Det er en betagende vakker fremførelse. 
Men så snart han går av scenen, viser Llewyn (Oscar Isaac) seg å være en fyr det er vanskelig å elske. 
Han lever på venner og ser alltid etter en sofa å krasje på. 
Livet hans er som en av de triste visene han synger. 
Han faller og reiser seg, faller igjen og reiser seg igjen. 
Siste vers er første vers en gang til. 

""Inside Llewyn Davis"" har det meste vi forventer fra Joel og Ethan Coen – svart humor, skarp dialog, minneverdige bifigurer, malerisk foto. 
Like fullt må den regnes som en av deres smalere filmer. 
På grunn av musikken slekter den selvsagt en del på ""O Brother, Where Art Thou?"" (2000). 
Men den gjennomgående mørke, melankolske tonen gjør at den minner mer om ""A Serious Man"" (2009). 

For fullt utbytte vil det være en klar fordel å like tradisjonell amerikansk visesang. 
Dypere kjennskap til folkmiljøet og Coen-brødrenes filmer vil heller ikke skade. 
Men egentlig bør det være nok om man vet å sette pris på god musikk og perfeksjonert filmkunst. 

Undertegnede er så heldig å elske alt dette her. 
",1
"Film:Hyperaktiv svamp 

Mye støy og action på høyoktan i denne animerte fortelling om SvampeBob og hans venner på havets bunn. 

Den berømte firkantet svampen er et velkjent fenomen fra Nickelodeon-serien. 
I denne 3-D filmen er tempoet høyt og kranglingen høylytt. 
Selvsagt er det mye å flire av for et ungt publikum, men pulsen i dette heseblesende eventyret er noe anstrengt. 

«SvampeBob Firkant: 
Svamp på land» 3D 

Utgangspunktet er at den småsleske Plankton vil stjele Herr Krabbes superoppskrift på de fantastiske krabbeburgerne, som lages av SvampeBob. 

Så forsvinner hele oppskriften, og livet i Bikinibyen på havets bunn raser sammen i krigersk kaos. 
De to som i utgangspunktet er fiender, svampen og planktonet må samarbeide for å rydde opp i elendigheten. 

Ordet «teamwork» er stikkord; et poeng som påpekes med tydelighet slik at de unge kinogjengerne skal skjønne budskapet. 

Konseptet er tuftet på en runddans av aktiviteter. 
Her er det ingen tid til å dvele ved handlingen som til dels er en fargesprakende opplevelse. 
Planktons reise i SvampeBobs hjerne er en ellevill psykedelisk reise i sukkerspinn og ringer i alle farger som spinner rundt med skyhøyt trykk. 

I dette animerte univers dukker Antonio Banderas opp som sjørøver (riktignok med norske stemme). 
Også han kastes hit og dit i forrykende tempo. 

Mye mas, men noe moro også. 

BORGHILD MAALAND 
",0
"Overvektige ambisjoner
Godhjertet og sympatisk, men litt for småskårent drama om stor svensk jente med store ambisjoner. 

HANDLER OM: 
Maja er 18 og bor på et lite, gudsforlatt sted i Sverige. 
Maja har store drømmer og er et på alle måter vakkert menneske. 
Men hun tar stor plass, hun er overvektig, klønete og et mobbeoffer. 

Når hun i tillegg har ambisjoner om å bli skuespiller, stiger hånlatteren ytterligere. 

Men en dag dukker en dokumentarfilmskaper opp... 

DOM: 
Dette er en 100 prosent godhjertet og velmenende film! 
Sympatisk og ærlig og følelsesfull i tillegg. 
Problemet er at den er i enkleste laget, litt for skjematisk og forutsigelig. 
Og så «riktig«, så «riktig». 
",0
"Kvinner er ikke som folk flest
Dette er den andre måten å se ""Eat pray love"" på. 
Kvinnemåten. 
Kvinner er annerledes enn menneskene. 

Jeg mislikte «Eat pray love» på kino, så da jeg skulle se filmen om igjen på Blu-ray, bestemte jeg meg for å anvende et midlertidig sminka blikk. 
Arild, du har østrogen nok i kroppen til kanskje å begripe hva de andre fant i denne filmen. 

Her er resultatet. 
Det er en vennlig spontan-refleksjon etter møtet med den åndsreisende Julia Roberts, og Aftenbladet har ikke ansvar for de synspunktene som kommer til uttrykk. 

Jeg tror kvinner liker filmer som framstiller dem slik de skulle ønske de hadde det. 
Ikke i et insekt-univers langt borte fra dem, ikke i et heltetett action-eventyr, ikke i en sosialrealists sentimentale synd-på-verden, men i en idealisert hverdag der kvinner opphever hverdagen ved å gå rundt og være spesielle. 
Kvinner er annerledes enn menneskene. 
De har bevissthet om seg. 
En mann aner ikke om han har tjukke lår, men en kvinne vet det på centimeteren uten målebånd. 
Filmer for kvinner må være annerledes. 

Filmen heter «Spis be elsk». 

Kvinner spiser slik de elsker. 
Menn gjør ikke det. 
Kvinner tror at menn dessverre elsker slik de spiser, men stadionpølsegrafserne elsker faktisk ikke med begge hendene, og de tørker seg ikke på ermet. 
Menn er undervurderte når det gjelder elskov. 
Kvinner er nok overvurderte, men hvis man ser nøye på spisinga deres, er det mulig å finne fram til en erotisk logikk: 
De er faglig vurderende, ikke-supportersk entusiastiske, moderlig tilbakeholdne. 

Om bønn: 
Kvinner er religiøse på det viset at de tror på kontinuiteten, og uten en høyere mening med alt i Universet finnes ikke kontinuitet. 
I «Eat pray love» snakker Julia Roberts med Gud: 
«Fint å treffe deg omsider». 
Hun er rørt over seg sjøl og sin kontakt med Gud, imponert over at nå hører Gud på henne, og føler at hun er sjenerøs og interessant som snakker med ham. 
Hjelp meg, Gud, sier hun tårefylt innsmigrende. 
Og Gud bør være litt takknemlig for å få hjelpe, for kvinner tilber seg sjøl med en slags nervøs ydmykhet. 
Sola sirkler rundt dem mens jorden sirkler rundt sola. 
And God spoke: 
Mmmm mmmm mm. 

Elsk? 
Elske betyr egentlig: 
Bli elsket. 
En kvinne kan nok bli betatt av en mann, men det er for at han skal bli betatt av henne. 
Menn kan forestille seg lukta av sekreter, nikotin og svette mens gatedøra smeller mildt igjen, og de syns det er romantisk. 
Kvinner elsker mannen for hvordan han elsker henne, ikke for hvem han er. 
Hvis du følger Julia Roberts rundt i denne filmen, handler den sentimentale vekslinga i kjærlighetsliv bare om at menn ikke er så opptatt av Julia som de burde vært. 
Derfor gir hun dem en eksistensielt korrekt avvisning og leter videre. 
Dama jakter det totale, perfekte nærvær. 
Mens hun venter på å få den oppmerksomheten hun fortjener, kiler det litt i det femte hjertekammeret (gjett hvor) når hun hjelper de fattige og snakker til utenlandske barn. 
And God spoke: 
Mmmm mmmm mm. 

I filmen er bare den første ektemannen perfekt: 
Da hun går fra ham, ydmyker han seg til det ytterste, men han har allerede avslørt seg som uverdig. 
Da gråter han i heisen. 
Han er den perfekte eks. 
Den angrende eks er det mest potente mannsidealet. 

Julia reiser fra Italia til India og til Bali med en skjønn, ukebladsrosa selvoppholdelses-formel: 
«Jeg har aldri vært meg selv. 
Jeg har alltid vært med noen andre.» 
Med den erkjennelsen stuper hun ut i konstante samvær med en bråte mennesker, for hva er vitsen med å være alene hvis ingen ser det og kommenterer det? 

«Eat pray love» er en kvinnefilm slik Italia er et kvinneland med et språk som låter som om det kommer fra en oppvarma eggstokk og menn som oppfører seg barnehagebarn. 
Dette er kvinnefilm fordi Julia og den svenske venninnen blir feite, og det er bare moro, for italienere liker det. 
Dessuten ser mennene på fotball, et fritidspåfunn som antakelig ble skapt av kvinner for at de skal kunne være sammen med venninnene og skoene sine av og til. 

I India treffer hun virkelig en perfekt mann. 
Han er stygg og gammel og ulykkelig, og følgelig kan hun snakke med ham om følelsesmessige ting uten at det trenger bli sex av det. 
En god kvinnefilm bør ha en interessant mannlig venn. 
India byr også sjenerøst på deilig soning, for soning er det mest egosentriske som finnes. 
På Bali er verden bare useriøs, men der treffer Julia på Javier Bardem, og da orka jeg ikke mer, for han liker jeg. 

På tross av interruptus-en ble resultatet av østrogen-kikkinga at den forhatte «Eat pray love» er en intens film. 
Julia Roberts’ rollefigur skildrer uten egentlige forklaringer den spennende, eksistensielle gåten at hun hele tida ser ut som om hun egentlig ikke ønsker seg noe. 
Hvis hun hadde sagt at hun var kåt, ville selv de romerske steinmurene ha ledd overbærende. 
Hun virker som en kvinne som lengter etter det som fantes før fullbyrdelsen av ting, da verden var våken og til stede, da fornemmelsen var frisk og uopplevd, men samtidig moden og velholdt. 
Ei nyrydda stue kan se ut som om den er ny samtidig med at alle opplevelsene dine eksisterer i den. 

Hvis noe av dette er i nærheten av sant, må «Eat pray love» være en av de viktigste filmene denne sesongen. 
Beklager ubebeiligheten, men takk for all fisken. 

Følg meg på Twitter: 
@arilabra 
",1
"«HARRY POTTER OG DØDSTALISMANENE - del I» (2010) Leserne: 4,5.
Mens vi venter på det endelige oppgjøret: 
Det er godt mulig å slå tiden i hjel med denne! 
Det er, med andre ord, et velregissert, rutinert gjennomført og tett preludium, fordi J.K. Rawlings avsluttende roman om vår slitesterke helt ble alt for omfattende til å fanges i én film. 
",1
"Rett dame på jobben
Filmens action-historie handler hele tide nom rett mann på rett plass. 
I Steven Soderberghs actiondebut er Gina Carano så til de grader riktig mann! 

Er du i tvil: 
Gå inn på YouTube og søk opp navnet. 
Der bevises hennes fysiske forutsetning, med en fryktinngytende MMA-merittliste. 
Utgangspunktet for hele denne filmen var nettopp at Soderbergh så henne i aksjon i MMA-buret. 

Han må utvilsomt også ha sett hennes filmpotensiale: 
Stor, vakker, med rå naturlig fysisk kraft, sensuell utstråling og bevegelser som en puma. 

Historien går som følger: 
Careno er avhopper fra et «etterretningsfirma», hvis spesialiteter er såpass skitne at myndighetene bare leier dem inn når man må. 
Og det må man, selvfølgelig. 
Stadig vekk og mot klekkelig betaling. 
Vår kvinne får imidlertid etter hvert betydelig tvil om det meste. 
Hun kommer på sporet av uhumskheter og dobbeltspill hun ikke kan stå inne for. 
Men å hoppe av, er ikke så enkelt¿ 

Steven Soderbergh er en alltid interessant, sløy og intelligent filmskaper. 
Når han først satser på action for første gang, gjør han også dét med al den kompromissløse fandenivoldskhet, som han alltid har brukt. 
Dessuten er han i den, etter hvert, heldige situasjonen at «alle» skuespillere åpenbart vil jobbe med ham. 
Sjekk birollelisten; her er det mange som har ryddet plass på timeplanen! 

Mye kan sies om denne filmen. 
Først og fremst dette: 
Det er en kvalitetsaction, med utsøkt actionhåndverk, snedig plott, teknisk komplett, hard nok, seriøs nok, morsom nok. 
Og, altså, med et uvanlig funn av en skuespiller midt i det hele. 
",1
"Lettlivet Allen
Allen opererer på svært velkjent territorium i sin 46. film, men hjulpet av et ellevilt manus og en stjernetrupp av skuespillere - uten seg selv på rollelisten - lykkes han langt bedre enn sist. 
«You Will Meet A Tall Dark Stranger» er en hektisk, lettlivet og humreverdig samlivskomedie, en såpeopera for folk som ikke tør innrømme at de liker såpeoperaer. 

Mislykkede forfattere, skjørtejagende gallerister og patetiske eldre herrer på viagra. 
Det er bare noen av hans lange liste med «ususal suspects» denne gang, i nok en film fra Londons kulturelle overklasse. 
Ikke at det har noe å si hvor de kommer fra egentlig, karakterene er like miserable og selvopptatte som alltid, desperat jagende det grønnere gresset på den andre siden: 
Regissørens livsanskuelse oppsummert, får vi tro, 

Allen utfordrer verken seg selv eller sitt trofaste publikum - her er klassiske ingredienser som frustrert gestikulering og selvhevdende namedropping. 
Men flettverkshistorien er velskrevet og vi hopper sømløst mellom de mange bitene i det nevrotiske puslespillet uten å miste tråden. 

ØYSTEIN DAVID JOHANSEN 
",1
"Årets mest uforgelmmelige skipsforlis
... er skildret i Baltasar Kormákurs «Dypet». 

FILM: 
Jeg er ikke bekymret for islendingene. 
Etter å ha sett «Dypet» og blitt minnet om hvilke naturkrefter som omgir sagaøya, kan man litt sleivete si at finanskrisen må ha vært en middels influensa og at de hvitsnippete syndebukkene var lettere å hamle opp med enn kaldt hav og glødende lava. 

Snakk om kontraster! 
Gulli (Ólafur Darri Ólafsson) var liten gutt da Vestmannøyene ble rammet av sitt andre store utbrudd i 1973 og de 5000 innbyggerne måtte evakueres. 
Vi får vite mye av dette gjennom tilbakeblikk, mens selve filmen starter i 1984, med en gjeng fiskene på fuktig bytur. 
Gulli og kollegene er en sammensveiset gjeng og vi blir med dem hjem for å sove ut rusen noen timer, før de må å dra på jobb, grytidlig. 
Et tjukt islag dekker fiskebåten, men i messa er det varmt og lunt og fylt med mandig stank. 

De legger i vei i vinterkulda - og skuta går under. 

Oppslukende 
Selv så jeg filmen uten å vite noe som helst, annet enn at et «mirakel» muligens ville finne sted. 
Men, hva mer? 
Skulle alle seks drukne? 
Ville hele mannskapet dukke opp flere uker etter forliset, i live, men ikke helt seg selv? 
Eller ville de lage sin egen magiske verden der nede i dypet - på den andre siden? 
Kanskje ikke, i og med at filmen bygger på en sann historie, noe som belegges med TV-intervjuer fra 1984. 

Baltasar Kormákur er god på å etablere figurene. 
Dermed blir forliset i dobbel forstand oppslukende og viser at Kormákur hører naturlig hjemme i actionsjangeren. 
Det bør ikke overraske noen at han nettopp har ferdigstilt sin andre film i Hollywood (begge med Mark Wahlberg, som for øvrig var med på et annet, mye omtalt forlis, «The Perfect Storm»). 

Får juling 
Det er Kormákurs fortjeneste at forliset i «Dypet» kjennes på kroppen. 
Han bruker landskapet, elementene, vintermørket og de bakfulle, sympatiske fiskerne til å dra oss inn i dramaet. 
Men det er Ólafsson som er selve urkraften. 
Han ligger i det iskalde vannet og tenker på vulkanutbrudd. 
Han får juling av sjøen, han ber Fader vår og han får oss til å le høyt mot slutten av filmen. 
Det er «enkelt» fortalt, men kraftfullt. 
",1
"Rockernes Syng deg glad!
Og dermed detter vi raskt og vondt ned i Neil Young-filmen om fredstouren til kameratene Crosby, Stills, Nash & Young. 

Da de fire køntrirockerne dro på syngetur mot Bush, konsentrerte amerikanske medier seg mest om at de var blitt gamle. 
Det er de jo, og David Crosby ser ut som en krympablid mini-Merlin fra en Kelloggs-pakke. 
Men de fire er egentlig ikke mye eldre enn Bruce Springsteen og David Bowie, og det er ingen som henviser bosser og bowier til hjemmesykepleien. 

Så det forferdelige er ikke at de er gamle. 
Det forferdelige er ikke engang at de lager dårlig musikk, for i sin formidable simplisitet låter sangene ganske bra. 

Uforandretheten er fæl. 
Snakket er ille. 
Gjentakelsene er gjennomborende og smertefulle. 
Filmen om CSNY forteller med ubedøvd tydelighet at politikk ikke hører hjemme på rockescenen lenger. 
Fra 1960 var rock som nyoppdaga medisin mot samfunnet, en slags politisk penicillin. 
Det er den ikke nå. 
I løpet av de siste førti åra har så mange teite folk sunget så mye dumt at musikkbrukerne til slutt konverterte til ABBA for å unnslippe. 
Det var et godt valg. 
",0
"Jålete om utroskap og terrorisme
«Blown apart» er en så uutholdelig jålete film at den antakelig bryter noen uformulerte, men likevel autoritære anstendighetsregler. 

Michelle Williams (eksen til Heath Ledger) spiller ei engelsk arbeiderklassemor som ligger med Ewan McGregor samtidig med at mannen og sønnen blir drept i terrorist-angrep på Arsenal-kamp. 

Mor får for seg at de 1000 menneskene som døde, gjorde det på grunn av hennes utroskap (en selvopptatthet som burde føre til tvangsinnleggelse) og starter en slags etterforskning for å finne ut om de folka som selvmordsbomber skjøre kvinners fedre og sønner. 

Det er ikke ofte at foreldresorg over døde barn går meg hus forbi. 
Men fordi mamma-mennesket er skildret som så patetisk irrelevant, føles det bare som en lemen-ivrig vimseflukt når hun lidende oppvarter den muslimske terroristsønnen. 
Vi vet hele tida at hun skal komme fram til en relativistisk erklæring om at de andre er like snille som oss. 
Men det er ikke bare en kinkig sentimentalisering og privatisering av massemord, det er også en slags strikking av strømper til barn i Afrika. 
Jeg nekter å godta at muslimer skal gå rundt og hige etter vår anerkjennelse fordi om den uhensiktsmessige rikmannssønnen i Saudi-Arabia lider av politisk stormannsgalskap. 
Jeg gleder meg ikke til den dagen da det dukker opp briter på Tjensvoll for å si at de tilgir meg vikinge-voldtektene i Irland. 

McGregor har nok en gang en konturløs måpepikk-rolle. 
Det er plagsomt. 
Vi må si til oss sjøl: 
Dette er ennå mannen fra «Trainspotting» og «Moulin Rouge», men ingen vet hva de skal bruke ham til lenger. 

Det finnes ikke noe verre enn et tanketomt drama med søtladne marsipanstemmer, pingis-piano og blikk så blaute som bebibærsj. 
Dette er virkelig ekstremt ille. 
",0
"Filmanmeldelse:Gledesspreder fra 80-tallet 

Årets gledesspreder i julen kommer fra uant hold og tidsepoke: 
Den langvarige gruvestreiken i England i 1984 er utgangspunktet, en epokegjørende tid i engelsk historie da Thatcher-hatet nådde sitt høydepunkt. 

En gruppe homofile aktivister i London bestemmer seg for å støtte de streikende arbeidskarene langt nord med penger. 
Det er lettere sagt enn gjort, for tåler den macho arbeiderklassekulturen møtet med en rad passe flamboyante homser og lesber fra snobbete London? 
Gjengen fra hovedstaden skrangler seg opp til et svært så sammensveiset – og ganske konservativt – gruvesamfunn i Wales, og kulturkrasjen er et faktum. 

Heri ligger mye av humoren i «Pride». 
Fordommene utfordres, og smått om senn er de reaksjonære mobberne i mindretall i gruvebyen. 
«Pride» er basert på virkelige hendelser, og tar seg nok noen kunstneriske friheter i den gode fortellingens ærend. 
Enkelte vil sikkert også rynke på nesen av arbeider-romantisering. 
Sånne folk er ikke i stand til å se at «Pride» er en film med et stort hjerte og et ensemble du kunne tatt en pint med når som helst. 
Dessuten portretterer den et samhold og en dugnadsånd som føles langt borte i 2014. 
Det er kanskje sunt å se? 
Det er i hvert fall ikke sunt å høre The Smiths og Billy Bragg, som topper det gladnostalgiske lydsporet på denne finfine nostalgitrippen. 

ØYSTEIN DAVID JOHANSEN 
",1
"Velmenende om tortur og terror
Om en gjennom tortur av terrormistenkte kan få ut informasjon som kan redde tusenvis av liv. 
Er det ikke greit å ofre ett liv da? 

CIAs terrorsjef Corrinne Whitman (Meryl Streep) synes det. 
Derfor gir hun ordre om å bortføre og deportere den egyptiskfødte amerikaneren Anwar El-Ibrahimi (Omar Metwalli) til tortur og fengsel uten lov og dom når ting tyder på at han kan ha samarbeidet med terrorister som står bak et selvmordsangrep. 

For et sted i Nord-Afrika ble en amerikansk CIA-leder drept av selvmordsbomben. 
Douglas Freeman (Jake Gyllenhaal) blir ny, midlertidig leder for CIA-avdelingen i distriktet, og får i oppgave å delta i avhørene av El-Ibrahimi. 
Som er gift med amerikanske og gravide Isabella (Reese Witherspoon), en ressurssterk kvinne som bruker sine politiske kontakter for å finne ut hva som skjedde med sin sporløst forsvunne mann. 
Dilemmaet mellom rikets sikkerhet og menneskerettigheter har vært en betent sak i USA siden 11. september. 
«Antatt skyldig» har helt klart som ambisjon å være et sterkt innlegg i debatten. 
Det er filmen også, men det tar altfor lang tid før en kommer til poenget i den litt for innfløkte historien. 
For mange personer og sidespor skal presenteres først. 

Sørafrikaneren Gavin Hood vant Oscar for filmen «Tsotsi», og «Antatt skyldig» er hans regidebut i en amerikansk film. 
At filmen kan karakteriseres som typisk amerikansk skyldes antakelig produsentklippen: topp kvalitet på skuespillere og produksjon, spissede karakterer og problemstillinger, og svært profesjonell trykking på de rette følelsesknappene: rettferdig harme, sentimentalitet og sitrende spenning skyller gjennom kroppen på de rette stedene. 

Når trådene endelig samles, er «Antatt skyldig» utrolig spennende og tankevekkende. 
Men når den er slutt, sitter jeg likevel igjen med en følelse av at det ble kuttet vel mange svinger for å få den til å henge i hop. 
",1
"Urtrist skjørlevnet med Johnny Depp
Det finnes knapt noen annen grunn til å se «Libertine» enn at Johnny Depp og John Malkovich spiller sentrale roller, sistnevnte med den aldeles ugjenkjennelige spissnesen til 1600-tallskongen Charles II. 

— Dere kommer ikke til å like meg, sier Depp og klør seg demonstrativt i skrittet. 
Han har så inderlig rett. 
John Wilmot, jarl av Rochester, var en notorisk drukkenbolt og horebukk, berømt for sine utskeielser i hoffet til den engelske kongen. 

Libertineren døde 33 år gammel, høyst sannsynlig av syfilis. 
Det kulturelle alibiet for overhodet å interessere seg for ham, skal være at fyren hadde en pasjon for teater og poesi. 

Han lærte opp sin elskerinne Elisabeth Barry til å bli datidas største kvinnelige skuespiller. 
Samantha 
Morton spiller henne med den riktig sta egenviljen hun måtte ha på den tida for å klare seg som kunstner. 

Det beste man kan si om filmen, er at Depp overbeviser som et-drikk-og-vær-glad-profet. 
Skjønt glede og glede, den er etter hvert skrumpet kraftig inn etter år med kynisk rangling. 
Med innhule kinn, sluknet blikk og et utslitt lem erkjenner fyren brått at han har mistet evnen til å føle - nesten. 

Men hvorfor skal vi interessere oss for ham? 
Det lurer jeg fortsatt på. 
At Wilmot skulle være en lidende kristusskikkelse, som underteksten antyder, er en latterlig allusjon. 
For når syfilisen setter inn med byller og galskap, kan man muligens føle med stakkaren, men ikke stort mer enn med en rotte som ligger halvdød i fella. 

Regissør Laurence Dunmore benyttet en dyktig fotograf, Alexander Melman. 
Med en passe delirisk kameraføring og en nitrist brun-grønn-grå fargeskala, raver svirebrødrene rundt i det Sodoma-Londonske hoff så gjørmen skvetter. 

«Libertine» er ikke annet enn en illustrasjon av det gamle ordet «skjørlevnet». 
Man kan heller gå til ordboka for å finne ut hva det betyr. 
",0
"Uhyggelig, men må det gå så langsomt i starten?
Det er en uhyggelig miks av uskyld og begjær i Gillian Flynns nye serie, men den krever tålmodighet. 

Thrillerserien «Sharp Objects» er HBO Nordics store sommersatsning i år, og den har mye bra for seg: 
Et kvinnesterkt ensemble, ledet av to stjerner i storform. 
En historie som vil mer enn å underholde, her er tolkningsrommet stort. 
Det handler om arvesynd, livsløgn, sykelig kjærlighet, og hvor langt vi er villige til å gå for å bli sett. 
Ibsen ville nikket bifallende. 

I tillegg er det innbydende pakket inn, i en lett gotisk sørstatsmiks av vakker natur og hvite blondekjoler, versus groteske drapsscener, rusmisbruk og andre møkkete sider av småbyidyllen. 
Det er en cocktail vi pleier å like. 

Men «Sharp Objects», basert på en roman av Gillian Flynn, har ett stort problem: 
Det går så ulidelig langsomt i starten. 

Så langsomt at vi må se minst halvparten av de åtte episodene før spenningen tar seg skikkelig opp. 
Det hjelper heller ikke at starten er så til de grader ordinær. 
Overraskende nok, til å komme fra en thrillerforfatter som med gjennombruddsromanen «Gone Girl» ble så kjent for sine overraskende tvister at hun startet en ny krimtrend. 

Død lillesøster 

Her handler det om en sliten avisreporter (kunne like gjerne vært halvgod politietterforsker) som blir sendt hjem til småbyen hun forlot for mange år siden, for å nøste i et, eller kanskje to, mystiske barnedrap. 
Samtidig avdekkes traumer fra fortida som minner om nåtidshendelsene. 
Også er hun dypt alkoholisert, selvsagt. 
Camille Preaker (Amy Adams) framstår som en klassisk detektivhelt, bortsett fra at hun er kvinne og ikke mann. 

Hjemme i småbyen Wind Gap venter mora Adora (Patricia Clarkson), matriark i digert herskapshus, som lever for å bli beundret (eng. 
«adored»). 
Hun liker å tro at hun har full kontroll på alt og alle, både i den lille byen og i sin egen familie. 
Unntaket er Camille, som dro, og som har fått rollen som familiens svarte får. 
Nå består Adoras flokk av en kuet ektemann og Camilles halvsøster Amma. 
En tredje søster, Marian, døde av en uspesifisert sykdom da Camille var liten, men Adora har bevart soverommet hennes som et creepy mausoleum. 

Amma er en overbeskyttet tenåring som behandles som et lite barn og kles opp som ei dokke. 
Når hun er hjemme, leker hun så yndig med sitt imponerende dokkehus, en miniatyrversjon av familieboligen (her er det bare å fråtse i tolkningsvennlig symbolikk). 
Men utenfor hjemmet er hun en bitchy jentegjengleder i hotpants og rulleskøyter, ruset på varierende substanser. 

Farlig og uskyldig 

Australske Eliza Scanlen er nydelig som Amma. 
Hun har stålkontroll på vekslingen mellom barnlig uskyld og vampete sensualitet, en dobbelthet som preger mange jenter i den alderen. 
Men hos Amma ligger det mer bak, forstår vi etter hvert. 
Så også hos mora og storesøstera, også de strålende castet. 
Skuespillertrioen bærer serien mellom seg og gjør maks ut av scenene de har sammen. 

Kontrasten mellom det farlige og det uskyldige, eller begjær og beskyttelse, går igjen på flere nivåer i serien. 
Uhyggen forsterkes av kryssklipping mellom fortid, nåtid og hallusinasjoner. 
Det slører til virkeligheten og samtidig jakten på barnemorderen, som fortsatt kan være midt iblant dem. 
Flere kandidater dukker opp, men hvis du ikke har lest boka, tar det tid før du ser mønsteret. 
Et udiskutabelt fortrinn for en thrillerserie, selv om denne krever i overkant mye tålmodighet fra sine seere i de første episodene. 
",1
"Mannen som vant over krigen
Det er 1937 i Nanjing. 

Store deler av Kina er okkupert av japanere. 
En eventyrlysten britisk journalist får se en massakre av sivile, og hendelsen forandrer livet hans. 
Dette er filmen om mannen som renset menns rykte ved å ta seg av barn. 

Jonathan Rhys Meyers har et urovekkende Joaquin Phoenix-blikk, og han kommer inn i krigen med en øgleaktig bisterhet som ville skremt Djengis Khan. 
Men han er ingenting mot sykepleiersken Radha Mitchell. 
Hun er tøffere enn sin egen hest, og tumler rundt i et improvisert barnehjem for sjokkskadde kinesiske barn som om hun hadde tenkt å finne en elektrisk pisk til neste bryllupsnatt. 
Ved skjebnens forskjellige tilskikkelser blir det sånn at Rhys Meyers overtar ansvaret for barna, og da japanerne nærmer seg, fører han dem ut på en 110 mil lang gåtur opp i snøfjellene. 

Filmen er demonstrativt åpenbar på alle de måtene som preger autentiske historier, men den er også vakker, og den er også gripende. 
Roger Spottiswoode kan sånne ting som dette. 
Gjennom plakat-sannhetene vokser fram en ideologisk troverdighet som er sjelden i film: 
I krig er ingen ting så farlig som en venn med gevær. 
Menneskelighet skaper trygghet. 
Mot menneskeligheten finnes ikke noe forsvar. 
",1
"Reisen til julestjernen
Pen og påkostet, men ingen ny juleklassiker. 

Jeg har aldri sett 1976-filmatiseringen av Reisen til julestjernen, kun glimt på tv-skjermen i forbifarten på julaften. 
Jeg kan altså ikke sammenligne den Nils Gaup-regisserte nyinnspillingen med originalen. 

Førsteinntrykket er at dette er et pent og påkostet, men tomt og innholdsløst glansbilde. 
En slags amerikanisert julehistorie, bare uten Hollywood-magi, og med en altfor svak Sonja i sentrum. 

Her skal det være eventyrstemning, for pokker! 

Det finnes figurer og sekvenser som formilder dommen, men filmen møter ikke mine forventninger til det som skulle bli den nye store norske julefilmen. 

Utseendet bedrar 

I fall du ikke kjenner handlingen: 
Vi møter den slemme greven som lurer prinsesse Gulltopp til å dra ut i skogen på leting etter julestjerna, heksa som får henne til å forsvinne og kongen som forbanner julestjerna slik at den slukner. 

Nesten ti år senere møter vi Sonja (Vilde Marie Zeiner) som er slave hos røvere, rømmer, møter kongen og bestemmer seg for å finne julestjerna for ham. 

Omgivelsene er praktfulle. 
Kostymene er imponerende. 
Bildene er store, vakre og brede. 
Musikken er svulstig og full av patos. 
Her skal det være eventyrstemning, for pokker! 

Men utseendet bedrar. 
Nær samtlige figurer er enten for svake, eller får liten tid til å sette varig preg. 
Både Stig Werner Moe og Agnes Kittelsen er flinke, men får ikke være slemme nok som greven og heksa. 
Gjennomsnittlige Disney-skurker blir som Hannibal Lecter i forhold. 

Redusert til varemerke 

De beste figurene i denne filmen er Knut Walle som julenissen og Eilif Hellum Noraker som skogsnissegutten Mose. 
Her er filmen inne på rett spor når det gjelder finurlig fremstilling av eventyrfigurer. 
Anders Baasmo Christiansen bidrar med sin pondus som skuespiller, men kongen blir bare en dumsnill og lettlurt bifigur. 

Det mest prekære er selve hovedfiguren, Sonja. 
For det første er hun flatt skrevet. 
Denne figuren har ikke en tøddel av utvikling fra start til slutt. 
For det andre er Vilde Marie Zeiners skuespill dessverre like flatt og uengasjert, og holder alt for lav kvalitet til å bære en hel film. 
Nils Gaup har ikke greid å mane frem det skuespillet i henne som denne filmen så sårt trenger. 

Filmens tekniske standard er høy, men fortellerlysten, -gleden og -evnen varierer mellom svak og middels, tilsynelatende med Blåfjell-filmene som forbilde. 
Her er en folkekjær historie redusert til et nøye beregnet og kalkulert varemerke. 

Mange vil sikkert se denne nyinnspillingen på kino uansett, men Reisen til julestjernen anno 2012 er ikke god nok til å bli en ny juleklassiker. 
",0
"Frustrerte fyrer
Allerede der går det fryktelig galt for det klønete trekløveret. 
Stikkord: kokain i støvsugeren og DNA fra feil steder på feil steder. 

«HORRIBLE BOSSES» USA. 
Regi: 
Seth Gordon MED: 
Jason Bateman, Jason Sudeikis, Charlie Day, Kevin Spacey, Colin Farrell, Jennifer Aniston. 

Dette er en passe tøysete komedie. 
Storyen er forutsigbar og karakterene sjablongaktige. 
Det som løfter filmen over gjennomsnittet, er samspillet mellom Bateman, Sudeikis og Day - i situasjoner som oftere er ubehjelpelig morsomme enn direkte teite. 

Dessuten er det befriende å se Jennifer Aniston som seksuelt trakasserende tannlege, og ikke minst Kevin Spacey som lystfornedrende og totalt uberegnelig drittsekk. 

Filmen hadde likevel tjent på et manus som var hakket smartere, slemmere eller drøyere. 
«Horrible Bosses» tør aldri å tøye strikken langt nok til at det virkelig svir. 

Det som kunne vært råfrekt blir bare småfrekt. 
Akkurat som Anistons undertøy. 
",1
"Ja til fisk.Nei til gull 

Jeg er fremdeles imponert over produksjonskvaliteten i den norske animasjonsserien om redningsskøyten Elias, men Norge er ikke akkurat manusforfatternes fødeland. 

Nord-Norge er korrekt og høvisk gjengitt som et sistevers i «Ja, vi elsker», og der bor fremdeles de dialekthemma bygdeoriginalene som seiler rundt Lunviks gule kran og snakker om at fisket må være akkurat slik det alltid har vært. 
For det må det. 
Sjarken og skøyta og andre sjabre sjøfarts-antikviteter drar ut for å sikre hjemstedet så mye fangst at Kystvakta ikke stenger havna. 
Kystvekterne gjør sånt mens de smiler med glatte skrog som en litt svær skjermsparer for Kystverftforeningen. 

Så kommer fabrikktrålerne. 
De likner futuristiske Loveshop-overdrivelser eller Lara Crofts vannscooter, og de fisker så fort at fortidstrålerne sier færsken til hverandre og trenger beskyttelse. 
Skurkene forholder seg til en røykspyende fabrikk midtfjords, og der hersker Polardronningen som egentlig er ute etter viking-gullskatten på havets bunn. 
Hun driver nedleggingspolitikk etter Strøm-Erichsen-konseptet og er følgelig en landssviker nordpå. 

Elias får hjelp av en overløper for å ta knekken på dama. 
Mini-ubåtinnen Duppe blir en slags Assange som sviker sin egentlige arbeidsgiver for å gi info til de rettferdige og de vakre og de fattige, og dermed står Strøm-Erichsen-kjerringa for fall. 
Ikke veldig engasjerende, men heller ikke NRK-treigt. 

Norske barnefilmer er generelt påvirka av det litt pinlige fenomenet at alle nordmenns drøm er å drive politikk. 
I denne filmen sier Elias nei til å ta gullskatten opp av havet, for meningen med livet er jo å fiske. 
Trist for oss som ser fram til den dagen da bare Rasmus Hansson drar utaskjærs for å kleppe villtorsk, og nordlendingene sitter trygt og godt på land og lager grøssere, dataspill og nettbrett. 
",0
"Human Target S01
Action, eventyr og den rette dosen humor. 

For å sitere hovedpersonen Chance: 
«It's 2010. 
Everybody's got a gun.» 
Det er derfor han han har jobben sin. 

Visuelt er Human Target helt fantastisk 

Livvakt m.m. 

Christopher Chance er en slags supermann. 
Han har ingen superkrefter, men til sammen har han så mye kompetanse på vidt forskjellige områder at han kan improvisere og overleve enhver situasjon. 

MacGyver, tenker du. 
Du er inne på noe. 
Men Chance nøler heller aldri med å skyte. 
Han gjør alt som skal til for å beskytte de som hyrer ham. 
Og hyrer du Chance, da har du virkelig prøvd alt annet. 

Human Target er med andre ord en slags utvidet livvaktserie fra mannen bak apokalypseserien Jericho; Jonathan E. Steinberg. 
Egentlig er Human Target en tegneserie fra DC Comics, og tvserien er inne i sin andre sesong på FOX. 
I høst har vi kunnet se sesong én på TVNorge. 

Skulle fått Emmy 

Actioneventyr er den helt rette merkelappen å klistre på Human Target. 
Jeg kan ikke huske å ha sett en serie som er så glad for å være et reinspikka actioneventyr og som koser seg så mye med alle klisjeene og actionelementene! 

Musikken minner meg om et hvilket som helst Indiana Jones-eventyr, og er komponert av Bear McCreary. 
McCreary fikk en Emmy-nominasjon for Human Target-musikken, og det irriterer meg at han ikke vant når jeg ser Human Target. 
Det hadde han fortjent. 
For dette er allerede en klassiker, spilt inn av et ensemble på opptil 90 personer. 
Se også opp for McCreary i de kommende seriene The Cape og The Walking Dead: han komponerer heldigvis musikken i disse også. 

SE OGSÅ: 
En verdig og vakker avslutning på sci-fi-eventyret: 
Battlestar Galactica S04. 

Engasjerende karer og flate damer 

Rollene i Human 
Target fylles av: 

SE OGSÅ: 
Freddie Kruger er tilbake! 
A Nightmare on Elm Street (2010) 

Tilsammen utgjør disse tre et stjernetriangel og gjør de andre birollene uvesentlige. 
Bortsett fra skurkene da. 

Damene i serien er enten: 

Trekk for flate, frustrerte damer, Human Target. 

En klar anbefaling for sofakroken i jula 

Visuelt er Human Target helt fantastisk, og er et glitrende eksempel på hvordan actioneventyr skal se ut i dag. 

Mye variasjon, kostbart utseende og glimrende hovedpersoner - det er bare å glede seg til sesong to! 

Anmeldelsen er basert på de første 8 av i alt 12 episoder i sesong én. 

Human Target er ute på dvd og Blu-ray nå, og anmeldelsen er basert på Blu-ray-utgaven. 
",1
"Anmeldelse:«Mad Max: Fury Road» 

30 år etter «Thunderdome» er Mad Max tilbake i et intenst, eksplosivt og mesterlig orkestrert actionsirkus. 

FILM: 
I de beste scenene fra de opprinnelige «Mad Max»-filmene befinner både rollefigurene og kameraene seg ombord kjøretøyer som haster av gårde gjennom den australske ørkenen. 
Og kombinasjonen av øde landskap og frenetisk bevegelse skaper et inntrykk av at hendelsene ikke utspiller seg på et geografisk sted så mye som i en metafysisk tilstand av altomfattende vold, fart og desperasjon. 

Larmen Den opprinnelige trilogien blekner imidlertid i forhold til «Fury Road», hvor volden, farten og desperasjonen er skrudd opp til et absurd nivå. 
Det er en film som er i evig bevegelse, hvor veien er langt viktigere og mer underholdende enn målet, og hvor tittelfiguren er en biperson i sin egen fortelling. 
For på tross av at Tom Hardy har vært midtpunktet i filmens markedsføring, er Max både ordknapp og anonym, og i realiteten er det herføreren Furiosa (Charlize Theron) som er filmens hovedperson. 

Det finnes et plott i «Fury Road», men det er kun er et påskudd for å sette i gang den spinnville, drøyt halvannen time lange biljakten som utgjør filmens kjerne. 
I dag er det et utbredt problem at dyre actionfilmer ikke lever opp til trailerne sine, og som filmentusiast har man lært seg at at uansett hvor energisk og eksplosiv en trailer måtte fremstå, så vil den faktiske filmen være både treig og forutsigbar. 
Med «Fury Road» har George Miller brutt forbannelsen og laget en actionfilm som ikke bare overgår sine egne trailere, men som også etterligner filmtrailerens dramaturgi. 

Vreden «Fury Road» er tydelig inspirert av Terry Gilliam og Alejandro Jodorowsky, men først og fremst sender den tankene hen til en type musikkvideoinspirert filmskaping som preget 90-tallet. 
Det er en film som ikke har andre mål enn å overvelde sitt publikum, og som ikke skyr noen midler for å lykkes; for eksempel skrus bildehastigheten hyppig opp og ned, hvilket resulterer i et nervøst og hyperaktivt fortellerspråk. 

Filmens manus er skrevet i samarbeid med den engelske tegneserieskaperen Brendan McCarthy, og billedspråket er sterkt preget av britiske tegneseriers tradisjon for å proppe bildene fulle av visuelle vitser og små overflødige detaljer som bidrar til å berike og utvide fiksjonsuniverset. 
«Fury Road» er også den første filmen som virkelig fanger den kaotiske energien og den intensjonelt latterlige pompøsiteten som kjennetegner gode superhelttegneserier. 

3D'en «Fast & Furious»-serien har innevarslet et nytt actionparadigme, hvor Hollywood nå er i ferd med å innse at plott, karakterutvikling og indre logikk ikke er like livsnødvendig som man lenge har antatt. 
Problemet er at selv ikke de beste «Fast & Furious»-filmene har levd opp til trailernes løfter om non-stop absurd, overveldende underholdning. 

Med «Fury Road» har George Miller laget en avantgardistisk actionfilm som minner mer om en postapokalyptisk sirkusforestilling enn en tradisjonell filmfortelling, og som er såpass mesterlig orkestrert at selv 3D-effektene fremstår som kunstnerisk motiverte. 
Og i en tid der tv-dramatikken gjør krav på de mest komplekse historiene og karakterene, ligger actionfilmens fremtid nettopp i denne typen absurde, bisarre og spektakulære visjoner som — på tross av at de knapt henger på greip — etser seg inn i hukommelsen takket være uforglemmelige øyeblikk som utnytter kinoteknologien til fulle. 
",1
"Helt sikkert, kanskje
Romantiske komedier ser ut til å være i skuddet, og ”Helt sikkert, kanskje” er et vellykket bidrag! 
Den forteller en komplisert historie om kjærlighet, men er morsom og underholdende. 

Og viktigst, den får oss til å håpe for figurene i filmen, så her har regissør og manusforfatter Adam Brooks videreført de vellykkede elementene fra hans to forrige manusoppdrag, ”Wimbledon” og ”Bridget Jones: The Edge Of Reason”. 

Komplisert kjærlighet 

Will Hayes (Ryan Reynolds) må forklare datteren Maya (Abigail Breslin) hvordan han møtte moren, som han nå skal skille seg fra. 

Han begynner å fortelle en historie, der navn er endret, så Maya ikke skal vite hvem av damene i historien som er moren. 
Den skal fortelle hvorfor kjærlighet er kompliserte greier, der tilfeldigheter kan avgjøre utfallet. 

Gjenkjennbare sannheter 

Filmen mimrer søtt tilbake til tidlig 90-tall, før internett, før mobiltelefon og før Kurt Cobain dør. 
Will jobber for Bill Clintons presidentkampanje i 1992, og det er gjennom den han møter flere kvinner som skal gjøre inntrykk på livet hans, spilt av Elisabeth Banks, Isla Fisher og Rachel Weisz. 

Historien vandrer fiffig mellom de forskjellige historietrådene, og fortelles morsomt og troverdig. 
Det er gjenkjennbare sannheter her om utfordringer mann og kvinne står overfor i vennskap og dating. 

Sympatisk Reynolds 

”Helt sikkert, kanskje” er produsert av Tim Bevan og Eric Fellner i Working Title, drevne skapere av romantiske komedier som ”4 bryllup og en gravferd”, ”Notting Hill”, ”High Fidelity” og ”Gutter er gutter”. 
Disse filmene har en ting til felles, nemlig Hugh Grant, men denne rollen ville han vært for gammel til. 

Ryan Reynolds, kjent fra ”Pizzagjengen” har kanskje ikke samme udiskutable sjarm og stjernekvaliteter som Grant, men gjør en sympatisk rolle som i stor grad får oss til å tilgi figurens svakheter. 

Sikker date-film! 

12 år gamle Abigail Breslin er den udiskutable eneren blant Hollywoods unge skuespillere, mest kjent for gråtescenen i ”Little Miss Sunshine”, som hun ble Oscar-nominert for, men hun skal passe seg for å ikke gjenta gamle triks for ofte. 
Her får hun mulighet til å grine litt, men det føles litt manipulerende. 

Andre følelser filmen forsøker å få oss til å føle virker mer naturlige. 
Det er mye morsomt å hente her, samtidig som filmen får oss interessert i figurene sine. 
Det er ingen dårlig bedrift. 

”Helt sikkert, kanskje” er en helt sikker date-film! 
",1
"Kosmiske trusler og gleder
Regi: 
J.J. Abrams 

Manus: Alex Kurtzman, Roberto Orci, Gene Roddenberry 

Skuespillere: 
Chris Pine, Zaghary Quinto 

Sensur: 
11 år 

Denne filmen er en krønike om de tidligste dagene til James T. Kirk, Spock og mannskapet på romferjen USS Enterprises, kjent fra ”Star Trek”, en tv-serie som startet i USA i 60-årene. 

Innen sin genre er det en briljant film. 
Regien har en presis og glidende eleganse, oppkuttet i scener av lynkjapp action. 
Vi snakker iblant om ingeniørkunst, snarere enn konvensjonell regi. 
De unge skuespillerne synes håndplukket, sett i henhold til de meget velkjente aktørene som har tolket dem på tv. 

Det er en film med, på alle måter, store armbevegelser. 
Og selv om fienden kommer fra fremtiden, finnes det i bunn meget jordiske ting som hevnlyst, flørt og slåsskamper på tørre never. 
Noen ting forandrer seg aldri… 
",1
"Brüno
Det er ikke lett å le av alt. 

”Brüno” utfordrer vår oppfatning om hva det er greit å lage humor av. 
Sacha Baron Cohen trår over streken mange ganger med sin figur, og innimellom føler jeg meg flau på ofrenes vegne. 
Det er ikke lett å le av alt. 

Men filmen inneholder også vanvittige sekvenser som matcher galskapen i ”Borat”. 
Det er altså en blandet opplevelse, dette, og det kunne vært en fantastisk novellefilm på tre kvarter. 
Det holder ikke helt til mål som kinofilm, men har noen utrolige høydepunkter underveis! 

Vil bli verdensstjerne 

Brüno er en figur fra Cohens ”Da Ali G Show”, en i overkant homofil motereporter fra Østerrike. 
Nå drar han til Los Angeles for å bli verdensstjerne, og filmen skildrer hans forskjellige fremstøt for å lykkes, med støtte av assistenten Lutz (Gustaf Hammarsten). 

Etter mislykkede forsøk som statist, programleder og fredsmegler, innser Brüno at han må bli hetero, noe som skal vise seg å by på enda større utfordringer. 

Anstrengt helhet 

Filmen inneholder mange sekvenser som er gode ideer i seg selv. 
Problemet er å få dem til å henge sammen. 
Det lykkes ikke alltid i denne filmen. 
Det føles dermed som et litt anstrengt forsøk på å skape en helhet. 

Men noen av disse sekvensene er definitivt verdt og se. 
For eksempel når Brüno drar på jakttur, swingersparty og cagefighting. 
Her lar jeg meg imponere over Cohens evne til å bli i rollen, selv når uforutsette ting skjer. 

En smule planlagt? 

Noe som overrasker meg, er at Sacha Baron Cohen ikke gjenkjennes. 
Han er jo en rimelig stor kjendis, og det har vært kjent lenge at han skulle lage film med Brüno. 
Det er greit at tre redneck hillbillys i Louisiana ikke aner hvem han er, men selv Paula Abdul lar seg lure, og Cohen får dra innslaget rimelig langt før hun setter strek. 

Det er vanskelig å slå det fast, men jeg får en anelse av at enkelte av episodene ikke er så spontane som de gir seg ut for å være. 
Noe kan virke en smule planlagt og avtalt på forhånd. 

En saftig figur 

”Brüno” er ikke like morsom som ”Borat”, men vil høyst sannsynligvis få latterdørene på gap under deler av filmen. 
Sacha Baron Cohen må berømmes for sitt mot til å strekke sin figur til det ytterste. 

Det spørs om vi får se Brüno på kino igjen, men det burde kanskje i så fall være i en fiksjonsfilm. 
For det ER en saftig figur med store muligheter 
",1
"Pausus Potterium!
Mens vi venter på det endelige oppgjøret mellom Harry Potter og Voldemort, kan vi godt slå i hjel tiden med denne. 

«Harry Potter og Dødstalismanene - del 1» 

England/USA. 
Regi: 
David Yates. 
11 år, frarådes under 11. 
MED: 
Daniel Radcliffe, Rupert Grint, Emma Watson, Robbie Coltrane, Michael Gambon, Alan Rickman, Ralph Fiennes, James Phelps, Oliver Phelps, Julie Walters, Helena Bonham Carter. 

Det er gått ni år og seks filmer med den lille, bebrillede trollmannen og hans venner, allierte, overløpere og fiender. 
Denne sjuende er altså «bare» innledningen til avslutningen av det enorme eventyret; å putte alt inn i én finalefilm ble altså for mye - og antakelig for lite lønnsomt. 
Den endelige finale-finale-filmen kommer 15. juli neste år. 

«Dødstalismanen - del 1» bærer tydelig preg av å være et hvileskjær, en fortellende transportetappe uten alt for tydelig begynnelse og ende. 
Det er faktisk enda tydeligere enn forrige film, «Halvblodsprisen». 
Men dette kapittelet er produksjonsmessig tettere og bedre. 

For alle Harry Potter-fans er «Dødstalismanen - del 1» et must. 
Hele det etter hvert nokså kompliserte Potter-universet er jo med. 
(Et systematisk-teologisk studium i potterdom er nyttig.) 
Og i takt med at våre tre venner i midten av historien er blitt eldre, blir det mer og mer voksen-seriøst, det hele. 
Med hormoner & helvete stadig tettere innpå. 
Vi snakker med andre ord om en stadig mørkere og voldsommere historie, der det genuint barnlige er borte og humoren ytterst tynt smurt utover. 

Skulle det, mot formodning, være noen Potter-noviser ute i verden, er dette helt klart ikke filmen å starte med! 
På den annen side: 
Filmen er jo ytterst profesjonelt laget. 
Her er Bø! og Pang! nok til at man skvetter i stolen. 

Og skuespillerne er blitt så rutinerte i sine roller, at de ikke et øyeblikk faller utenfor. 
Tryllestav og -formler leveres med den ytterste presisjon og timing, ikke en detalj sløses bort. 
Kanskje litt for rutinerte, til og med; øyeblikkssjarmen finner man fint lite av. 

Jeg kan vedde mitt tastatur på at enkelte nok vil finne feil nok med denne filmen til å tilnærmet slakte den; tiden er liksom inne for dét blant hipsterne. 

Men det er det liten grunn til, tross alt. 
Filmen er såpass mektig, svær og grunnleggende underholdende at den går utenpå svært mye annen filmatisk historiefortelling. 
Man blir ikke snytt! 

Men kanskje ørlite skuffet over en ørliten nedtur i et ellers sant overflødighetshorn av et filmeventyr, som har skjemt oss frydefullt bort i så mange år. 

Og: 
Forventningen til 15. juli 2011 er helt intakt! 

PS: 
Ordinær kinopremiere er 19. november. 
",1
"Sponset gave til verdig lidende
Vi kan jo ikke være imot at noen vil gjøre livet lysere for folk som har lidd. 
Men. 

Jeg gremmes stadig mer av programmer som «Ekstrem oppussing», der personlige tragedier sauses sammen med materiell veldedighet og produktreklame til det som tv-kanalene ganske så frekt kaller «underholdning» og «feelgood-tv». 

«Lines gode hjelpere» er billigvarianten av «Ekstrem oppussing». 
De menneskelige tragediene til dem som får hjelp er like store, tårene og følelsene like sterke, historiene like detaljerte. 
Men i stedet for en spektakulær totalrenovering, får familiene pusset opp et rom eller to, og en natt på hotell før de kommer glade hjem og ser hvor fint de har fått det. 
Nå kan de smile gjennom tårene! 

Familien i første episode har mistet to av sine barn til en arvelig sykdom. 
Historien er nesten ikke til å holde ut. 

Feelgood, liksom 

Så hvor ligger underholdningsverdien? 
Oppussingsfaglig er dette slappe greier, vi har sett bedre før. 
Dermed står vi igjen med tragedien. 
Vi som ser på skal føle masse. 
Gjerne gråte en skvett. 
Fordi vi er glade og takknemlige for at det ikke er oss som er rammet. 
Eller fordi tårene og følelsene gir oss en «feelgood» bekreftelse på at vi er gode og empatiske medmennesker. 
Men uansett hvor tjukt det smøres på med tårer og melankolsk pianomusikk, kan aldri vi tv-seere fullt leve oss inn i denne familiens sorg. 

Alle programmer i sjangeren bruker de samme virkemidlene. 
Samme dramaturgi, tårer og lange, tause pauser der folk må hente seg inn. 
I tilfelle vi seere ikke forstår selv hva og hvor vi skal føle. 

Jeg har ikke noe bevis, bare en ganske sikker følelse av at alle de utagerende følelsesutbruddene, både sorg og glede, i denne typen programmer langt på vei er regissert eller manipulert. 
I det minste kraftig spisset. 
Hvorfor er de ellers så like, alle sammen? 

Sponset gest 

Skuespiller Line Verndal gjør en grei jobb som programleder. 
Stemningen er tross alt sympatisk, og heldigvis blir ikke slutten framstilt slik at noen oppussede rom slukker alle sorger. 
Gaven fra TV3s team er heller en gest som skaper litt tiltrengt solskinn i tilværelsen. 

Eller «gave», får vi heller si: 
Siden alle bidragsyterne til oppussingen står der med logoen sin til slutt og ønsker familien lykke til videre. 
Generelt på kanten, i denne settingen nesten usmakelig. 
",0
"Forførende
DVD-anmeldelse 

Regi: 
Yann Arthaus-Bertrand 

Forteller: 
Glenn Close 

Redd planeten nå! 
Det enkle budskapet har aldri vært lettere å gi tilslutning til etter å ha sett denne ytterst forførende dokumentaren om klodens tilstand. 
Flyfotografen Yann Arthaus-Bertrands poetiske bilder både skremmer og fascinerer mens Glenn Close på behagelig vis beretter om ubehaget. 

Mye bør være kjent fra de siste årenes klimadebatt, og noe av det føres inn med teskje. 
Følelsen av å ha sett en viktig film, er uansett nærværende hele veien. 

ØYSTEIN DAVID JOHANSEN 
",1
"Deilig fjoll med Cruise og Cameron
Ha det kjekt. 
Det er tross alt jul. 

Når jeg har sett en rikt utstyrt kaklefilm, hender det at jeg drømmer at jeg kommer inn i en av Norges største aviser, og der sitter fire filmanmeldere i skjørt. 
Jeg har med meg to litt oppglødde damer i unødvendig badetøy, fiolinistinnen fra Dylans Rolling Thunder-turné, en apekatt som kan spille ludo og ukulele og en keltisk visesanger med taterhatt, røde krøller og lavt selvbilde. 
Da sier de fire i skjørt: 
Overlesset. 
Og den ene tar en sardin ut av etikettfri boks og spiser den. 
Alle sier: 
Sånn skal en film være. 

Du og jeg og katten til naboen liker i stedet sånt som dette: 
Cameron Diaz og Tom Cruise kolliderer sine trillebager på Wichita Airport, og Diaz oppnår en slags akutt eggløsning. 
Fysiologisk inflammasjon får dama til å se imponerende naiv ut. 
Hun blir inntagende slik Lucia-opptoget er det. 

Men lett skal det ikke bli når man har snublet seg sidelengs inn i en romantisk thrillerkomedie der manusforfatterne har tatt med alt. 
Selv om Tom Cruise spiller Den Overhensynsfulle Agenten. 
Halvdelen av filmens sjarm består i at den morderforfulgte voldsmagikeren Cruise bekymrer seg for Camerons velbefinnende med en detaljert forklaringssjuke som til og med ville ha virket litt overdreven i NRKs hypokonderprogram «Puls». 
Men det er fordi hele den svikefulle verden som vi etter hvert har fått vite mye om, har tenkt å drepe Cameron. 

Cruise utrydder alle i Boston-flyet, inklusive flygerne. 
Den forskrekka Diaz blir utsatt for sannhetsåpenbaringer om amerikansk innenriks-svindel som ligger langt over Wikileaks, for ut av en klassiske svart gangsterbil kommer søvngjengeren Peter Sarsgaard og representerer øvrigheten. 
Han er ikke grei. 

Handlingen tar seg til fangenskap for spesielt interesserte og via en sydhavsøy på størrelse med plenen din til Salzburgs skjønne tegnefilmsmug der det lukter gammel nazisme og beerpizz, og Diaz nok en gang blir så dopa at øyenvippene hennes likner gullfiskhaler. 
Tom løper på takene før handlingen forter seg til Sevilla med tyrer og menn i tights. 

Alt er overdrevet. 
Alt er overlesset. 
Ikke snakk om å spille med sardin. 
Sorry damer. 
",1
"Film:Lang vei mot klimaks 

Filmer om upopulære, nerdete tenåringer som drømmer om å passe inn og vil gjøre det gjennom en fest, er laget før. 
«Superbad» er et eksempel på hvordan det kan gjøres bra. 
«Project X» er et eksempel på det motsatte. 

På Thomas' 17-årsdag arrangerer vennene hans, Costa og J.B., fest. 
Det Thomas frykter vil bli en folketom fadese, ender opp som en episk hjemme alene-fest med fri flyt av alkohol, dop og toppløse tenåringsjenter. 

Det hele filmes av en fjerde kamerat, som dokumenterer «prosjektet». 
Filmen er klippet som en miks av håndholdt kameraer, mobilkameraer og etter hvert nyhetsklipp og politiets overvåkningsopptak. 

Regissør Nima Nourizadeh, som tidligere har laget musikkvideoer og reklamefilmer, får partyscenene til å se ut som en lang musikkvideo, komplett med sakte film av duvende rumpeballer i dans og toppløse jenter i hoppeslott. 

Det er glimt med underholdningsverdi, men veien mot det klimakset vi vet må komme virker unødvendig lang og tung. 

Når det eksploderer, eksploderer det riktignok skikkelig, men vi savner kjemi mellom skuespillerne, dialog med snert og et snev av originalitet. 
",0
"Gode spøkerier for barn
Den aller første norske spøkelsesfilmen for barn er rett og slett meget god! 

HANDLER OM: 
12-åringen 
Liv er ikke helt som andre unger i blokka og nabolaget: 
Hun begynner å drømme nifse drømmer. 
Og nede i kjelleren får hun fornemmelse av noe, særlig når en tilsynelatende nifs svart katt viser seg for henne. 
Først blir hun så redd at hun blir syk. 
Ingen tror henne. 
Men gradvis tegner det seg et mønster: 
Liv har fått budskap om en katastrofe som kan skje. 
Men hvordan skal hun får foreldre og andre voksne til å tro på hva hun opplever? 
Heldigvis har hun bestekameraten Thomas! 
DOM: 
Det er skikkelig mye bra med denne filmen! 
Ikke bare er den passelig skummel og passelig skremmende. 
Men den beveger seg også så befriende ubesværet både gjennom det høyst konkrete familie- og vennelivet til Liv, og gjennom de overnaturlige elementene. 
Som likevel kanskje ikke er så overnaturlig (i en engletid som vår). 
Og dessuten er det helt ok datatriksingen ganske så kløktig utnyttet til å si noe om varhet for andres ulykke, om ungers kompromissløse villighet til virkelig å gjøre noe når det blir viktig nok. 
Samt om adskillelse og død, når tiden er inne for dèt. 
Skuespillerne er glimrende! 
Særlig Tiril Eeg-Henriksen er et naturtalent helt utenom det vanlige. 
Martin Mbugua følger godt opp. 
Mens «foreldrene» Anne Ryg og Christian Skolmen akkopagnerer akkurat så trygt og godt og sammensatt som de bør. 
Filmens minst sterke side kommer helt mot slutten, i noen actionscener. 
Det skal foregå på innsiden av et nytt, stort super-cruiseskip. 
Mens bildene delvis viser innsiden av en ordinær, sliten båt. 
Og det blir litt for hakkete og atspredt til å holde energien helt oppe. 
Men alt i alt: 
Meget bra film for en utsøkt, norsk filmstund på kino for famlien! 
",1
"Dyrisk Diesel
«Riddick» funker best når Vin Diesel kjemper mot siklende monstre og ikke menger seg med andre menneskevesener. 

FILM: 
Riddick befinner seg på feil klode. 
Sola varmer og kneet er ute av ledd. 
Han vrir knoklene på plass og smerteskriket høres av en flokk kjempehyener. 
Riddick lar seg synke ned i en dyp kulp og blir liggende til hjertet stanser og hyenene har gitt opp. 
Etterpå stikker han noen stifter inn i leggen, mest for å vise oss at han er ... beintøff. 

Det er i disse scenene den tredje Riddick-filmen er på sitt beste, før noen har åpnet munnen. 
Vår antihelt er aleine, han kjemper for å overleve og kjødet skal lide, uten at det virker som om sjelen renses. 
David Twohy er god på «mann mot ekle dyr»-action og filmens første halvtime er stram og oppslukende. 
Dessverre blir det mer sosialt etter hvert. 

Ettersøkt 

Vår venn Riddick (Vin Diesel) er ikke utpreget selskapelig av natur. 
Ifølge de interplanetære dusørjegerne som stadig er på jakt etter ham, er den rømte straffangen naturlig sosiopatisk og må fanges, død eller levende. 

Det har gått 13 år siden «Pitch Black», det første filmkapitlet om Riddick, en «fanget i ødemarka»-historie plassert på en støvete planet et stykke inn i framtida. 
Filmen ble en «sleeper hit» (slumrende slager?), noe som medførte en påkostet oppfølger, «Riddicks krøniker», som i sin tur skuffet de fleste. 
Deretter skulle det gå ni år før Diesel og Twohy klarte å skrape sammen finansiering til et tredje kapittel. 

Blodig 

Denne gangen er man tilbake på relativt lavt budsjett og søker inspirasjon i den opprinnelige oppskriften i «Pitch Black». 
Riddick er blitt forrådt, han har igjen havnet på en klode utenfor allfarvei, de skorpionliknende monstrene er tallrike og han er lei av hele planeten. 
For å komme seg unna, må han tilkalle hjelp. 
Problemet er at Riddick er ettersøkt over hele galaksen og to konkurrerende team av dusørjegere innfinner seg raskt. 
Gnisninger oppstår. 
Hoder kappes, elitesoldater spiddes. 

Som drama er dette mer amatørteater for tyrenakker enn Shakespeare på Mars. 
Men så lenge det handler om Diesel mot dyrene, smarte monstre mot listige Riddick, er filmen fengslende underholdning. 
En dyrisk sterk treer, tenker jeg vi sier. 
",0
"Suspiria
Frisk nytolkning av horrorklassiker. 

Oppskriften på en god nyinnspilling er å finne på noe nytt og spennende innenfor originalens rammeverk. 
Det har den italienske regissøren Luca Guadagnino (Call Me By Your Name) definitivt greid med Suspiria. 

Der landsmannen Dario Argentos 1977-film var som en intens, fargesprakende feberdrøm, er Guadagninos versjon plassert i et grått, regntungt og nitrist Berlin, preget av den venstreekstremistiske Baader-Meinhof-bandens terroraksjoner. 

Betongrealismen er en effektiv kontrast til historiens overnaturlige elementer, som manusforfatter David Kajganich avdekker relativt tidlig. 
Han har skrevet en historie som går dypere ned i tematikken rundt skyld, skam og forlatelse, mens Guadagnino bruker heftig koreografert dans av Damien Jalet og et forstyrrende filmspråk til å beskrive demoniske krefters nærvær. 

Suspiria er en frisk nytolkning fra en regissør i kreativ toppform. 

Noe skummelt foregår 

Amerikanske Susie Bannion (Dakota Johnson) blir tatt opp ved et anerkjent danseakademi i Berlin, der den berømte instruktøren Madam Blanc (Tilda Swinton) oppdager hennes store talent. 

Hun blir god venn av medeleven Sara (Mia Goth), og fremtiden ser lys ut, men etter en tid vekkes mistanken om at noe ikke stemmer ved akademiet. 
En elev har forsvunnet, og den eldre psykiateren Dr. Klemperer (Lutz Ebersdorf) tipser politiet om at noe skummelt foregår. 

Samtidig jobber både lærere og elever hardt med fremføringen av et krevende stykke, mot et mørkt og truende klimaks. 

Guadagnino refererer ikke bare til den originale Suspiria, men også Dario Argentos senere filmer Inferno (1980) og The Mother of Tears (2007), en trilogi som Argento kaller The Three Mothers, inspirert av den britiske forfatteren Thomas De Quinceys essay Suspiria de Profundis (publisert på slutten av 1800-tallet). 

Vi blir kastet inn i et symboltungt mareritt der gammel heksekunst står sentralt, og helvetes dører står på gløtt. 
Filmen har noen scener som krever en sterk mage, med tablåer som vekker et dypt ubehag. 

Det er et godt grep å la Røde Arme Fraksjonens terroraksjoner i 1977 ligge som et usikkerhetsmoment i bakgrunnen, gjennom stadige avisoverskrifter og nyhetsreportasjer på radio og tv. 
Dette skaper inntrykk av en samtid i ubalanse og viser hvordan mørke krefter kan operere i skjul av andre begivenheters røykteppe. 
https://www.youtube.com/watch?v=BY6QKRl56Ok 

Forstyrrende sjokkscener 

Denne filmen er visuelt sett mindre spennende enn originalen, og har derfor ikke den samme suggererende effekten som Argento søkte, men det er selvsagt et bevisst, kunstnerisk valg av Guadagnino og fotograf Sayombhu Mukdeeprom, som også jobbet sammen på Call Me By Your Name. 

De har en mer realistisk tilnærming til skildringen av miljøet i og rundt danseskolen, noe som forsterker de forstyrrende sjokkscenene når bygningens sanne natur åpenbarer seg. 
Da slipper også helvetet løs i noen eiendommelige sekvenser som kan dele publikum. 

Det er ikke ren horror som utspiller seg, men heller en form for kunst, der symbolikken nærmest drukner i blodig kroppsskrekk. 

Dakota Johnson imponerer i en gjennomført behersket rolle som Susie, der et avmålt følelsesspekter gir frampek til det som skal komme. 
Tilda Swinton, som her gjør sin femte film med Guadagnino, er fabelaktig som den mystiske og fascinerende Madam Blanc som virkelig brenner for dansekunsten, av årsaker som også skal avklares. 

Mysteriet rundt skuespilleren Lutz Ebersdorf i rollen som Dr. Klemperer, er for så vidt en offentlig hemmelighet, men er dette ukjent for deg, er det best å holde tett. 

Det er definitivt en hyggelig gest av Guadagnino å gi den originale Susie Bannion, Jessica Harper, en liten, men betydningsfull birolle. 
Det er i det hele tatt en kvinnetung film, der de eneste mannfolkene i persongalleriet blir ettertrykkelig avkledd og latterliggjort. 

Denne nye versjonen av Suspiria er langt ifra noe publikumsfrieri. 
Den er lang, seig og blytung, men også modig, stilsikker og forfriskende annerledes. 

Thom Yorke har laget filmmusikk som er pinefullt vakker, klipper Walter Fasano har laget flere spennende og urovekkende montasjer og David Kajganich har greid å fornye og utdype Argentos historie i en spennende retning. 

Luca Guadagnino har turt å gi nytt liv til en av Italias største kultfilmer gjennom tidene, og kan godt ha skapt en selv i prosessen 
",1
"Filmanmeldelse:«Doktor Proktors tidsbadekar» 

Det bokstavelige talt bobler av action når Lise, Bulle & Doktor Proktor flyter gjennom historien i et gammelt badekar. 

«Doktor Proktors tidsbadekar» 

Norge. 
6 år. 
Regi: 
Arild Fröhlich 

Med: Emily Glaister, Eilif Hellum Noraker, Gard B. Eidsvold, Kristin Grue, Atle Antonsen, Helen Vikstvedt 

Det mangler ikke på sprell og spillopper i dette fargerike universet. 
Men det er litt hektisk det hele, og det går på bekostningen av humoren. 
Man hives rundt fra scene til scene i et noe ustrukturert tempo. 

Likevel er det dette «innafor» Jo Nesbøs sprudlende univers der de trivelige ungene Lise og Bulle holder hus, sammen med den eksentriske professoren Doktor Proktor. 

Påfunn, tekniske duppeditter, slemme, sleske voksne og ekstremt karikerte personer skaper en actionfylt boble som endrer selveste verdenshistorien takket være en kjempesvær dose prompepulver og handlekraftige barn. 

Filmen starter der forrige sluttet; Proktor drar til Paris for å treffe sin gamle elskede, Juliette Margarin. 
Takket være tidsbadekaret og et magisk såpepulver havner han i Paris i 1969. 

Målet er å forhindre sin elskede i å gifte seg med den ufordragelige Claude Cliché. 
Noe går selvsagt galt. 
Geskjeftige 
Bulle og fornuftige 
Lise må tilkalles, og dermed starter en luftig, leken og definitivt ikke helt riktig vandring i fransk historie. 

De historiske endringer forbeholdes skikkelser som Napoleon og Jeanne d'Arc, bøddelen under den franske revolusjon synger Rai Rai, med Bjarne Brøndbo som ivrig tilskuer. 

Selv Jeanne d'Arc erstattes med en skummel, ulykkelig forelsket dame som synger «Take on Me» ettersom flammene brer seg under heksebrenningen. 
Sprelske påfunn er ingen mangelvare på denne galeien. 

Kjærlighet utover tid og sted er det sentrale. 
Innebefattet i begrepet er også vennskapets grunnregel; som ifølge den uatskillelige trioen Proktor, Lise og Bulle er at «en+en+en = i alle fall tre». 
Denne gang flyter de gjennom mengder av såpebobler for at livet skal smile til Proktor og hans høyst elskede. 

Glaister og Noraker holder fortsatt koken som den fornuftige Lise og den vesle kvikkassen Bulle. 

Gard B. Eidsvold har overtatt etter Kristoffer Joner som Doktor Proktor, og ivaretar det litt viltre, forvirrede og sårbare uttrykk som kjennetegner en eksentriker med store pasjoner. 

Kristin Grue har stumfilmsjangerens bedende blikk i rollen som hans elskede Juliette, og Helen Vikstvedt gjør seg godt som skummel dame med godt hjerte. 
Atle Antonsen er så overdrevent klisjéaktig slesk som bare han kan være i rollen som herr Cliché. 

Det mangler noe på flyten i overgangene, men bobler, promp og viltre hendelser er det nok av. 
",1
"En forklaring på hvorfor Jesus og 42
OK. 
Jeg er lei for at jeg ødelegger inngangen til påsken ved å snakke om Jesus, og hvis dere virkelig blir lei dere, kan jeg skrive ham med liten j, jeg kan skrive Jølle, jeg kan ta avstand fra Inkvisisjonen. 

Men de to amerikanske jødene Joel og Ethan Coen har laget en komedie som på en måte demonstrerer hva Jesus kom for: 
Den jødiske guden (som i tillegg okkuperer Gaza) har aldri svar på noen ting, og professoren Gobnik vandrer inn i et jobsk forstads-mareritt uten å finne trøst noe sted. 
Men. 
I det øyeblikket han viser en ørliten svakhet, kommer Jahve fra himmelen og rammer ham og hans familie med død og smerte. 

Filmen formidler en ironisk beskrivelse av eksistensiell tvil, og det er faktisk en påsketing, for i Gobniks liv finnes ingen frelser. 
Alt går imot ham. 
På jobben forsøker en elev å bestikke ham. 
I Little Boxes-heimen blir han forlatt av ei utrolig lite angerfylt kone Judith som har hekta seg på sleipingen Sy Abelman og hiver ektemannen ut av huset sammen med den bylleplaga onkelen som også viser seg å drive ulovlig gambling og pedofili. 
Sønnen forsøker å betale dop-gjelden sin, og i nabohuset frister Jezabel med marihuana og friluftsnakenhet. 

Professor Gobnik fortviler i sitt motellrom og forsøker å oppsøke rabbinerne. 
De sier nja og det er ikke lett å tolke Gud, men vi har dype tradisjoner. 
Men prøv rabbiner Marshak, den gamle. 
Den uheldige mannen forsøker seg hos advokaten og får mer gjeld. 
Bar mitsva-sønnen når omsider fram til eldste-rabbineren, men Marshak har hørt Jefferson Airplane på guttens walkman (dette er slutten av sekstitallet), og jødenes ytterste vismann siterer Grace Slick: 
«When the truth is found to be lies, and all the joy within you dies, don’t you want somebody to love», som er en av de råeste ironiene jeg har sett på film noensinne. 
Det er som tallet 42 i «Haikerens guide til galaksen». 
Det er som «takk for all fisken». 
Her finnes ingen frelse, bare snikksnakk. 
Men det finnes garantert straff. 

Hos Egner går det bra med den uheldige mannen til slutt. 
Ikke i Coen-brødrenes univers. 
For Gobnik gjør bare én moralsk tabbe og lar seg friste. 
Umiddelbart ringer hans lege. 
«A serious man» er en trøstefilm du aldri kommer til å glemme, som det heter i mer banale tekster enn denne. 
",1
"Anmeldelse:«The Giver». 

Desperat behov for forklaringer. 

FILM: 
Hvor mange ganger har egentlig sivilisasjonen gått under nå, for å bli gjenskapt som autoritært kastesamfunn klart til å kastes om kull av porefri tenåring? 
Denne gang er det Jonas (Brenton Thwaites) som utvelges. 

Han plukkes ut til å forvalte minnene om den tapte tid i et diktatorisk framtidsunivers som minner mest om en lavbudsjetts-sekstitallsfantasi om 2000-tallet, der alle farger er forvist og de hvite husene og syklene ser skjelvende og papirtynne ut i de flate, sort/hvite bildene. 

Farger og følelser 

Som alle barn har Jonas blitt plassert hos et vilkårlig foreldrepar, spilt av Katie Holmes og Alexander Skarsgaard, som aldri klarer å vri munnen overbevisende rundt de oppstyltede replikkene regimet og manusforfatteren legger i munnen på dem. 
Når han begynner i skole hos den forrige minnebevareren (Jeff Bridges), lærer han å oppleve både farger, følelser og det som verre er, og begynner å sette spørsmålstegn ved autoriteten til sjefen for eldrerådet (Meryl Streep). 

Bildene endrer seg og får sakte mer farge ettersom Jonas får sans for det sanselige. 

Dette bærer løfter om enkel forfølgelsesspenning, som for så vidt innfris. 
Men «The Giver» må stolpre seg gjennom noen ravende usannsynligheter og et brølende fravær av forklaringer på fenomener som behøver desperat å bli forklart. 

Hvorfor må Jonas på død og liv komme seg over en magisk yttergrense et sted i ødemarken? 
Hvordan kan handlingens sentrale spedbarn på noen måte overleve alt det blir utsatt for? 

Hvordan kan overvåkningskameraet fange det opp øyeblikkelig når Jonas bryter loven og berører barndomsvenninnen Fiona (Odeya Rush), men ikke fange opp noe av den andre subversive aktiviteten han driver med? 
Hvorfor minner de liflige tilbakeblikkene på jorda slik den var, mest om kitschy turistfilmer? 

Det virker ikke som om noen har svarene, aller minst det de perplekse stjernen på rollelista. 
Det spørs om dette spesifikke framtidskollektivet står til å redde. 
",0
"Whiplash
Frisk fortelling om jazzsadistens læregutt. 

Hvor langt kan en gå for å pushe et annet menneske til storhet? 
Det spørsmålet står sentralt i Whiplash, som gjennom intenst skuespillersamspill og lekre visuelle detaljer leverer en musikkfilm helt utenom det vanlige. 

Andrew Neiman (Miles Teller) er 19 år og fersk trommestudent på jazzkonservatoriet Shaffer. 
Han lever et typisk søkende studentliv: 
Småplaget av medelever og akkurat sjenert nok til å sjarmere jenta i den lokale kinokiosken. 

Men etter at han fanger oppmerksomheten til skolens eminente og fryktede dirigent, Terrence Fletcher (J.K Simmons), endrer tilværelsen kjapt takt og tempo. 

Fletchers store mål er å drive fram den neste Louis Armstrong. 
Han tolerer kun det perfekte og tyr til sadistiske metoder for å få sine elever til å prestere sitt ypperste. 
Med psykopatisk presisjon tvinger han Andrew inn i en verden av verbal og fysisk terror, hvor kjærester blir unødige hindre og blodige krampeslitte fingre blir rutine. 
Etter hvert blir Andrew best i klassen, men også en ensom og ganske så uspiselig liten jazztrommis. 

Fletcher: 
– There are no two words in the English language more harmful than good job. 

En smak av HBO 

J.K Simmons er uhyre god som lærermonsteret Fletcher. 
Han er fysisk dominerende og renner av seg de groveste fornærmelser med uhyggelig god timing. 
Når han en sjelden gang er mild og sårbar, er det kun for å skaffe seg informasjon han kan bruke for å knekke sine studenter i neste omgang. 
Han framstår rett og slett ganske lik nazisten Vernon Shillinger som J.K Simmons spilte i HBOs fengselsserie 
Oz. 

Også unge Miles Teller imponerer, han leverer en troverdig trommeslager og treffer svært godt som den strebende og undertrykte eleven i samspillet med sin dirigent. 

Whiplash har et herlig lydspor som blander gamle storbandklassikere og spretne trommesoloer. 
Men det er på bildesiden det virkelig svinger. 
Kameraet ligger tett på både hud og messing, og det klippes smakfullt mellom vakre oversiktsbilder og svetteperler på cymbaler. 

Det er fullt forståelig at Whiplash allerede nevnes som en kandidat for beste klipp når Oscar statuettene skal deles ut i februar. 

Ikke etter oppskriften 

Regissør og manusforfatter Damien Chazelle gjør også et friskt valg med historien. 
Det er nemlig flere musikkdueller mellom de ulike konservatoriene i filmen. 
Og der mange musikkfilmer, og for så vidt dansefilmer og idrettsfilmer, ville ha satset tungt på dramatikken i disse tvekampene, toner Whiplash ned dette opplagte dramaturgiske virkemiddelet. 

Fokuset holdes hele tiden på dynamikken mellom lærer og elev, og filmen tar oss med ut i egenkomponert terreng. 
Det er forfriskende å sitte i kinomørket og ikke ane hvor ferden ender. 

Hvilken musikkfilm er din favoritt? 
Del dine synspunkter i kommentarfeltet under lenkene. 
",1
"Jalla-jihad
Temaet er risikabelt spennende: 
En komedie om potensielle islamske selvmordsbombere i England. 
Gjennomføringen er direkte skuffende. 

Det har vært adskillig buzz omkring «Four Lions», og det har vært snakket om kultstoff. 
Temaet innbyr unektelig til det, terrorister har jo ikke akkurat noe humørfylt rykte. 
Og man har vel håpet på litt fundamentalistisk surmulig; ingenting kan vel være så PR-potent som akkurat dèt. 

Og riktignok har filmen sine latterlige øyeblikk og betydelig smell. 
Det kan, for eksempel, være forbundet med betydelige vanskeligheter å drive hinderløp over sauer med høyeksplosiver i bærenett i hendene. 

Problemet er «bare» at filmen kunne sagt noe latterlig fornuftig om påtrengende samfunnsproblemer; den kunne rett og slett vært en smule farlig. 
Men filmen gjør det enklest mulig for seg selv med å legge lag på lag av slapstick, som henger dårlig sammen, er dårlig forklart og forankret i til dels helt umulige rollefigurer. 

JON SELÅS 
",0
"Chinook - «I See Fire»:
– 
Du har hatt en fantastisk utvikling. 
Jeg er såå stolt over å ha deg her i kevld. 
Den versjonen du fremførte i kveld er mange hakk over den du fremførte på audition. 
Det er rett vei, mente Tone Damli. 

– 
Jeg var en av dommerne som sa nei til deg på audition, og der ser du hvor feil man kan ta. 
Du er den som har hatt størst utvikling, det fortjener en applaus. 
Jeg er veldig glad du står her i kveld, istemte Espen «Dansken» Selvig. 

VG-anmelder Morten Ståle Nilsens dom: 

– Lamers sliter litt med artikulasjonen og engelskuttalen i Ed Sheerans moderne sviske. 
Og denne utgaven tar ikke – unnskyld – «fyr». 
Lamers store styrke er den gutturale stemmen og den superflotte vibratoen som hun aldri misbruker eller overdriver. 
Som sceneartist har hun funnet en ro hun ikke var i nærheten av i begynnelsen. 
Men dette var så rolig at det egentlig ble ganske tamt. 
",0
"Nattlig galskap
Du vet hva du får når Otto Jespersen inntar rollen som maktsjuk sjef på en nattstille bensinstasjon. 

- Her driver jeg og stjeler Doc og Dundersalt for flere hundre kroner, og så står du og henger bak kassa! 

Otto Jespersen inntar en ny rolle som nattsjef på en bensinstasjon i TV2s nye serie «Nattskiftet». 
Likevel føles han gjenkjennelig. 
Ikke bare er vi vant med å se Otto i småroller som herskesjuk, selvopptatt småpsykopat. 
Vi er også blitt vant med å se mørk situasjonskomikk fra arbeidsplasser de siste årene, som «The Office» og norske «Etaten». 

«Nattskiftet» er ikke nyskapende, men fungerer greit, til tider svært godt. 
En av grunnene er at vi ikke blir lei av å se Otto Jespersen som - nettopp - selvopptatt småpsykopat. 

En annen grunn er at vi liker å le. 
Men vi rekker en ventepølse mellom hver gang. 

Norsk versjon Serien er basert på den islandske suksessen «Næturvaktin». 
Jespersen er sjefen Georg. 
Han er svært opptatt av hvordan han skal forhindre at nattskiftet blir nedlagt, veldig opptatt av å få med de ansatte på ferietur og lite opptatt av sin lille sønn Geir. 

På stasjonen jobber Olav, spilt av Jon Brungot, kjent fra «Torsdag kveld fra Nydalen» og fra samarbeid med Jespersen i «Nårje». 
Olav er et surrete, dumsnilt fjols som gjerne vil være rockemanager. 

En frafallen legestudent ved navn Daniel, spilt av Mats Eldøen, dukker opp og sier at hovedkontoret har gitt ham jobb på nattskiftet. 

Det vanker crazy situasjoner som når Georg vil ha ransøvelse. 
Olav må trå til med finlandshette og springkniv. 

Vellykket trio 
Vi er vant med å se både Jespersen og Brungot i korte sketsjer. 
Overgangen til å bære faste roller i tolv halvtimelange episoder, krever mye mer. 
Jespersen er ingen stor skuespiller, men morsom, dét er han. 

Brungots styrke utnyttes ved at han spiller ut det mest fysiske. 
Han bæljer, krasjer i dører og er voldsoffer på fortreffelig vis. 
En likandes Eldøen gjør en god rolle og bringer det serien måtte ha av varme og troverdighet. 

Det hele kan bli vel forutsigbart, både handling og karakterer, men stemning og scenografi er vellykket. 

Regissør Magnus Martens gir oss den dempede, stille ensomheten fra en folketom bensinstasjon om natta. 
Et utmerket bakteppe for den forkvaklede trioen og alt de har av festlig dialog og utagerende slap stick. 
",1
"Moralsk reise
Regi: 
Khyentse Norbu. 
Med: 
Tshewang Dendup, Lhakpa Dorji, Sonam Kinga. 
Bhutanske drama. 
7 år. 

«Borte bra, men hjemme best» kunne vært motto for denne underfundige fabelen fra Bhutan. 

Dendup er ung og drømmende. 
Han vil heller bli epleplukker i Amerika enn å fortsette livet som offiser i en gudsforlatt landsby i de himalayiske fjell. 
For å oppnå drømmen legger han ut på en reise som for det første tar lengre tid enn beregnet, og for det andre gir ham en innsikt der virkeligheten viser seg mer attraktiv enn drømmene. 

Khyentse Norbu har tidligere laget den sjarmerende filmen «Fotballmunkene». 
I «Drømmelandet - reiser på verdens tak» gir han oss to parallelle historier, den ene jordnær og virkelig, den andre en fabel fortalt av en innsiktsfull og hjelpsom munk. 

Begge fortellingene har klare moralske aspekter; velfunderte, men litt for skoleriktig og belærende. 
Likevel er den kronglete reisen i det praktfulle fjell-landskapet et interessant innblikk i en kultur svært fjern fra vår vestlige tidsklemme. 
",1
"Nokon kjem til å kline
Kjærlighet, dramatikk og unge rogalendinger. 

Tale er en vakker, ung skuespillerspire, som etter å ha fått avslag fra Teaterhøyskolen bestemmer seg for å heve ambisjonsnivået til den lokale amatørteatergruppen. 
Dermed bytter de unge jærbuene ut revy og dyrekostymer med Jon Fosse, og etter målrettet mas får de også med seg en merittert skuespiller som instruktør. 
Og når den motvillige instruktøren bestemmer seg for å gi rollen som Tales motspiller til Vegard — kaptein på fotballaget og leder for en guttegjeng med en lei dragning mot ""artige"" seksuelle overgrep - begynner livet å imitere kunsten med større innlevelse enn ungdommene var forberedt på. 

Rent håndverksmessig er ""Kyss meg …"" en film preget av åpenbare svakheter hva gjelder fotografi og skuespill. 
Filmen er hele veien badet i ikke-naturalistisk norsk reklamefilmlys, og tidvis glir billedspråket ut i noe som fortoner seg som famlende studentfilmopptak. 

De unge skuespillerne gestalter sine roller med varierende grad av entusiastisk amatørisme og mangel på innlevelse. 
Hovedrolleinnehaver Eili Harboe er klart best, men selv om hun mestrer de store følelsesutbruddene blir hun ofte stiv og uttrykksløs i de rolige scenene. 
Ettersom filmen nettopp handler om skuespillerkunst og det å følge lidenskapen, er dette et mindre alvorlig problem enn man kanskje skulle tro, men det setter likevel en stopper for innlevelsen hos den voksne delen av publikum. 

Det beste med ""Kyss meg …"" er å se Kristoffer Joner som alkoholisert og desillusjonert skuespiller sette de ulidelig selvsikre og ureflektert optimistiske unge rogalendingene ettertrykkelig på plass. 
Dette utgjør imidlertid kun en tredjedel av filmen, og resten av tiden går med til å skildre den svært forutsigbare og ikke videre velartikulerte kjærlighetshistorien mellom Tale og Vegard. 

Forutsigbarhet er dog en nødvendighet i en film som dette, og også sviktende foto og skuespill kan tilgis – ""Kyss meg for faen i helvete""s kardinalsynd er at den ikke besitter sjarmen som er avgjørende for at en slik historie skal overskride sine begrensninger. 

Hva synes du om filmen? 
Si din mening. 
",0
"«Zorro» tapt i intriger
Regi: 
Martin Campbell. 
Med: 
Antonio Banderas, Catherine Zeta-Jones, Adrian Alonso, Rufus Sewell. 
Am. action/eventyr. 
15 år (egnet voksne). 

Praktfull action med kjekk kjernefamilie i spøkefullt og underholdende, men altfor omstendelig helteepos. 

«Zorro» (Banderas) er tilbake - syv år etter - nå i alvorlig samlivskrise med sin fortsatt myndige kvinne (Zeta-Jones). 
Nå også med en skjønn, liten felles «mini-Zorro», en syv år gammel pjokk genbelastet ut over enhver tvil og glimrende spilt av (den nå) 11-årige meksikaner Adrian Alonso. 

Det temperamentsfulle par rives av indre og ytre splid, på samme måte som deres hjemlige California. 
Året er 1850, folkets røst skal gjøre staten til nytt medlem av De forente stater, gemytter koker. 

Det ville holdt i mengdevis som fargerikt bakteppe for en intrige der det er Zorro, hans sorte hingst og deres maleriske heltedåder som er og blir sentrum for vår oppmerksomhet. 

Hverken Banderas eller Zeta-Jones er direkte vonde for øyet, sammen oser de av temperament, humør og sexappell. 

I stedet fortaper «The Legend of Zorro» seg i finurlige intriger som unødig berøver våre helter deres plass, og introduserer en «Zorro»-fremmed kultur i eventyret. 

ELLEN MARGRETHE SAND 
",1
"Jørn:– Versjonen føles avstumpet 

Jørn Trollebø Kvalhiem (23) fremførte i kveld morens favorittlåt «Fix You» av Coldplay. 

﻿﻿Dommerne mente at også dette låtvalget var av høy klasse, og Tone Damli felte nesten en tåre. 

﻿ – Man skulle tro at den råtassete og «rockete» Jørn var for grovkornet for Coldplays og Chris Martins små-mennesker-i-en-stor-slem-verden føleriballade. 
Og han sliter ganske riktig i låtens første og ømmeste avdeling, som han synger i et dypere register enn Martin, for så å bli … vel, Jørn når det pøses på i avslutningen. 
Versjonen føles avstumpet, dog – den rekker ikke å bli rørende, slik den skal. 
",0
"Sjarmtroll
Regi: 
Steven Soderbergh. 
Med: 
George Clooney, Brad Pitt, Catherine Zeta-Jones, Julia Roberts, Matt Damon, Elliott Gould, Scott Caan, Don Cheadle, Andy Garcia, Vincent Cassel. 
Am. komedie. 
Tillatt for alle. 

De meget tvilsomme gangstere fra «Ocean's Eleven» er tilbake i noe blekere tilstand. 
Til gjengjeld med bistand fra én vektløs greve og to susende damer. 

Sorry, Clooney. 
Men det er din råsmarte jeger og forfølger - detektiv Catherine Zeta-Jones - samt din filmfru Julia Roberts som tar henholdsvis første og andre sjarmpris i denne annen «Ocean»-omgang. 

De er naturligvis noen sjarmtroll, hele gangsterbunten. 
Men de kommer overhodet ikke til sin rett denne gang, de 11 nerdete typene som gangstersjef Danny Ocean (Clooney) samlet til tidenes hotellkupp i Las Vegas i «Ocean's Eleven». 

Det gjør med skam og melde heller ikke forbrytelsen, eller den nitide planlegging vi hadde så dyp og inderlig glede av i ener'n. 
Begge deler fordi ingen planlegging foregår, i en film der også regissørens lekenhet synes nedlagt. 
Til gjengjeld har han ført oss til Europa. 

Vi åpner tre år etter kuppet, der hotellsjef Garcia ble befridd for hele sin kasinobeholdning i ett, strålende kupp. 
Nå har han sporet opp alle de nyrike 11, og krever dem for bytte, renter og renters rente. 
Ellers! 

I en bråsnar, liten åpningssekvens er vi introdusert for en vidunderlig Catherine Zeta-Jones i Roma. 
En sylskarp politikvinne med spesialoppdrag for Europol - samt et noe uheldig forhold til «ellever»-gangster Brad Pitt. 

Mens Catherine jager gjengen som jager et par susende millionskatter i Europa, smuldrer vårt bekjentskap med gangsterne opp i intet. 
Akkurat som deres kupp. 

Fornøyelig, bevares - og ideligen til utvortes bruk. 
Men lite over det gjengse. 

Når unntas Europols smarteste dame - og en fru Ocean umåtelig lik Julia Roberts. 

ELLEN MARGRETHE SAND 
",1
"Klovn Forever
Humreverdig underbuksehumor. 

Hvis du digger den kleine humoren til Frank Hvam og Casper Christensen, er dette et hyggelig gjensyn med de to pinlighetsmagnetene. 

Første penisvits kommer allerede noen sekunder ut i åpningsvignetten, og de lesser på med frisk nakenhet og tester definitivt grensene for hva et vennskap kan tåle av intimgrensebrudd og krenkende oppførsel. 

Det er både barnslig, ufint og teit, men de klarer ikke å oppnå samme hakeslippeffekt som serien Klovn, og spillefilmen Klovn: The Movie gjorde på sitt beste. 

Vi har blitt godt vant med særdeles grov humor fra den kanten, og når drøyhetskortet ikke har samme slagkraft som tidligere, så er det ikke nok som settes på spill i Klovn forever til at kinopublikummet rives med av historien. 

Men figurene er fremdeles knallgode! 
Samspillet mellom Frank og Casper er filmens store styrke, og gjør dette til godt selskap for dem som setter pris på en enkel sexfiksert kameratkomedie. 

Et avstandsforhold 

Det er voksenlivets vennskap som utforskes, og forsøksvis blottstilles, i Klovn Forever. 

Frank er godt i gang med det trauste familieliv. 
Han og Mia har fått barn nummer to, og hverdagen består av pappaperm, babysvømming, jogging med barnevogn og kjeft på hjemmebane. 

Den lille kontakten Frank har med Casper er på kontorene til Gyldendal forlag. 
De to skal nemlig gi ut en vennskapsbok, en samtale mellom to gode kamerater. 

Casper merker at han er marginalisert til statist i Franks nye liv. 
Tittelen er bestevenn, men realiteten er at han forsvinner i hverdagsstøyen. 
Så hvorfor føle seg som en outsider i ""familieland"" når en kan være den 47-år gamle kongen av singlelivet i Hollywood? 

Levemannen selger huset og flytter. 
Frank oppdager savnet, og med bokmanuskriptet i hånden reiser han på USA-besøk for å berge vennskapet. 

Klovn Forever byr på gjenkjennelighet og litt sårhet når den spiller ut hva som skjer når et gammelt vennskap sliter med å finne sin plass i hverdagen. 

Men disse problemstillingene druknes stadig i nye skandaler og idiotiske påfunn. 
Og siden disse eskapadene stort sett kun er sentrerte rundt Frank og Casper, slutter jeg raskt å bekymre meg nevneverdig for konsekvensene. 
Det hele blir ganske ufarlig og forutsigbart med tanke på filmens spenningskurve. 

Raus med forlegenheten 

Om ""øye for øye, tann for tann"" er riktig bibelreferanse å ty til hvis noen ligger med din datter, kan definitivt diskuteres. 
Det som er sikkert er at Klovn-gjengens overhengende målsetting fremdeles er å sette både figurer og publikum i forlegenhet. 

Først og fremst med sexforviklinger, men regissør Mikkel Nørgaard bruker også filmens blanding mellom fiksjonsunivers og virkelighet på fin måte. 

Både Adam Levine, Isla Fisher og Nikolaj Coster-Waldau er innom og spiller seg selv. 
Best er sekvensene med en strålende opplagt Nikolaj, som pirker godt i Franks selvbilde. 

Iben Hjejle gjentar også sin rolle som mor til Caspers nå 20-årige datter Cille (Simone Colling). 
Hennes skjermtid er kort, men særdeles effektiv som eksplosiv moralsk rettepenn for Frank og Caspers ugjerninger. 

Klovn Forever mangler både den spente dramaturgien og den ekle punkteringskraften som kanoturen i Klovn: The Movie klarte å by på. 
Men Frank Hvam og Casper Christensen er gode komikere. 
Og de server skrønene sine med rik bakhistorie, detaljert kontekst og grafiske punchlines. 

Mange av historiene er i sin enkleste form av velkjent rorbukvalitet, og filmen fungerer godt som en naturlig utvikling av den folkelige grovisen. 

Hvis du er dipsonert, vil nok lattermusklene få en grei treningsøkt — med friske motiv som stående 69, vaginatrakt og historien om hva som skjedde da de to danskene skulle kjøpe seg hund i Los Angeles. 
",1
"- Vekk meg hvis i morgen er onsdag
Først kommer lensmannen og forteller Sandra Bullock at mannen hennes omkom i en ulykke ved 220-skiltet. 
Neste morgen våkner hun ved siden av ham i dobbeltsenga. 
Levende. 

Nei, dette er ikke en husmor-versjon av «Return of the living dead», men et snedig, velstands-religiøst thrillerdrama der virkelighetene etter hvert inngår så uhellige forbindelser at Sandra må lage sin egen kalender over hvilke dager ektemannen er død og når han er i live. 
Med den og en forståelsesfull prest som åndelige rettledere hiver hun seg ut i et risikabelt forsøk på skjebne-manipulering. 
Det er nå jeg skal skrive at jeg ikke må røpe hvordan det går. 

Bullock er datter av en operasangerinne, og hun ble skapt for lidelse. 
Mesteparten av filmen foregår i det kirkegårdsbleike kristusfjeset hennes, omkranset av mahognikrøller som antakelig oppsto da snekkern høvla stegan tå røtne bord. 
Mange vil oppleve nærkontakten med Bullock-hud som en overdose karamellpudding — mens de som lengter etter hviskende stemmer og voldsomme følelser, vil føle at Sandra står til historien som en fluorisert gullfisk i et turkis perlemors-akvarium. 
Det gjør skamløst godt å se henne ha det vondt. 
Det er som en form for gråtkvalt dessert-sanselighet å se henne kramse med de stakkars barna. 
Bare Sandra setter seg inn i bilen, kan du kjenne at klumpen i halsen vokser, og etter hvert syns du kan se en form for klaustrofobisk panikk i ektemannens øyne: 
Herregud, jeg drukner i sentimental drama-musikk og elsker-du-meg-sirup, og jeg må komme meg ut herfra! 

«Premonition» er en engasjerende film på sitt litt spesielle vis. 
",1
"The Grandmaster
Drømmende og kontemplativ kung fu. 

Kinesiske Wong Kar Wai regisserer ikke film, han dikter! 
The Grandmaster er en drømmende og kontemplativ kung fu-film, der stemninger og inntrykk er vel så viktige som hardtslående armer og ben. 

Wong Kar Wai er heller ikke så interessert i å fortelle en vanlig historie fra A til C via B. 
Ulempen ved dette, er blant annet at filmens figurer blir i overkant vage. 
Deres skjebner griper ikke etter hvert som historien blir mer og mer flyktig og springende. 

Men The Grandmaster etterlater meg med visuelle minner om kroppslig og mental beherskelse som imponerer. 

Slutten på en æra 

Historien starter i Foshan i Sør-Kina i 1936 og slutter i Hong Kong på 1950-tallet. 

Vi følger Ip Man (Tony Leung) gjennom slutten på en æra, der gamle kung fu-tradisjoner krasjer med nye, samtidig som landet gjennomgår kriger og forandringer. 
Han rømmer til Hong Kong, der han starter en skole for å lære bort sin kung fu. 

Vi møter også flere figurer, blant andre Gong 
Er (Ziyi Zhang) som utveksler ideer med Ip Man, og er ute etter å gjenvinne familiens ære fra brutale Ma San (Jin Zhang). 

Wong Kar Wais bilder, filmet av fotograf Philippe Le Sourd, er filmatisk poesi. 
Både Foshan og Hong Kong skildres med et detaljert fokus på regndråper, støv, skygger og kontraster. 
Ansiktene studeres i nærbilder som fyller hele filmruta. 

Og så er det kanskje ikke nyskapende, men unektelig flott, når presisjonsrik kampsport utøves i regntung slow motion. 
Høydepunktet er en spektakulær kamp mellom Gong 
Er og Ma San på en togperrong, alt koreografert av stuntlegenden Yuen Woo-ping. 

Litt langtekkelig 

Men The Grandmaster byr ikke på konstant kampsport. 
Den er også reflekterende og dvelende når figurene drar paralleller mellom kung fu og livet selv. 

Her byr filmen på tankegods som er fremmed for meg, men som er en interessant måte å se livet på. 
Det er også med på å gjøre filmen litt langtekkelig i perioder. 

Samtidig gjør Wong Kar Wai ofte store tidshopp, som gjør historien litt usammenhengende. 
Jeg makter derfor ikke å bli særlig emosjonell når de store følelsene velter ut. 

Ip 
Man var en virkelig kampsportmester, kanskje mest kjent som læreren til Bruce Lee. 

The Grandmaster er bare en i en serie filmer om ham som er laget de siste årene, men skal være den som i størst grad fokuserer på kung fus spirituelle side og funksjon som kunstart. 

Historien er nydelig filmet og ettertenksomt fortalt, men mangler fengende figurer og engasjerende energi. 
Altså midt i blinken for Wong Kar Wai-fans! 
",1
"Film:Gandolfinis romantiske farvel 

Det er vemodig å se James Gandolfini i en av hans aller siste roller. 
Men først og fremst er det en enorm glede! 

Det var i juni i år kjempen fra «Sopranos» plutselig døde. 
Han var meget aktiv til det siste, og flere filmer allerede innspilt da han gikk bort. 
Denne romantiske komedien er det nest siste filmarbeidet vi får se av ham. 

Og hvilket arbeid! 
Han spiller den utsøkt ikke-oppsiktsvekkende hvermannsen Albert, skilt og med en datter som er i ferd med å flytte hjemmefra. 
I et selskap treffer han jevnaldrende Eva (Julia Louis-Dreyfus fra «Seinfeld»), en Los Angeles-massøse, skilt og med en datter som er i ferd med å flytte hjemmefra. 

Tvisten, her, er at Eva får Alberts fraskilt kone som klient og venninne. 
Det forteller hun ikke til noen; fristelsen til å få vite «alt» om sin nye kjæreste blir simpelthen for stor. 

Mye av plottet videre er enkelt å tenke seg. 
Men det ligger likevel noe meget godt belyste elementer i denne historien: 
Middelaldrende menneskers hang til å risikere minst mulig, frykten for å bli alene, alderens ikke alltid like barmhjertige utfordringer og krav. 

I tillegg til hovedpersonenes romantiske viderverdigheter, gjøres det korte avstikkere til flere aktuelle problemstillinger omkring problematisk voksenliv, problematisk oppvekstliv og problematisk fraskiltliv. 
Det gjøres enkelt og greit og ærlig og lettspilt på en helt forbilledlig måte. 

Men det er Gandolfinis nærvær og mesterskap som er og blir hovedattraksjonen. 
Ytre sett er ikke hans Albert all verden. 
Men han makter å tilføre akkurat tilstrekkelig dose bomsikker sjarm, oppriktighet og lakonisk humor til å fremstå rett og slett ganske sexy i all sin omfangsrike lavmælthet. 

Julia Louis-Dreyfus er utvilsomt mer masete. 
Men hun har et utsøkt register av ørsmå blikk, talende håndbevegelser og småsnublende skritt. 
Man er aldri i tvil i hvilken retning denne til dels rått sjarmerende historien skal bevege seg. 

«Enough Said» er en god, presis og varmt underholdende film om voksne mennesker, for voksne mennesker, der man kan håpe at også et yngre publikum finner veien. 

For sin egen skyld! 
",1
"Weisz:Vakker og klok hedning 

Dette nokså blodige pietisme-dramaet handler om Alexandria i år 391 etter Kristus. 
Det forteller med harsk påståelighet at de kristne kom inn i Midtøsten som beinharde voldsutøvere og ødela for eksempel den egyptisk-romerske kulturen samtidig som den nokså unge religionen med de skråsikres militante patos utsatte vitenskapen i verden med mer enn 1000 år. 

Det er en heftig skildring av tilgivelsens religion, og den er ikke bare det: 
«Agora» er en historie som skildrer de intellektuelles vantro forskrekkelse når religionenes gjørmete tsunamier vasker over dem. 
Det er en film om kristendommen, og det er en film om islam og alle bevegelser som syns de står over både vettet og menneskeligheten fordi de er så viktige. 

Rachel Weisz spiller en nydelig rolle. 
Hun er som en åpenbaring av Bodyshop-sunn hud og djupe universitets-tanker. 
Gjennom mennenes marmor-mysterier vandrer hun tankefullt og sårbart og motvillig. 
Når gatas krøllhåra kronprins forsøker å gifte seg med henne, gir hun ham ei fille med menstruasjonsblod og sier: 
«Sånn ser mitt indre ut. 
Det er aldeles ikke harmonisk». 

Den unge, sterkt prisbelønte chileneren Alejandro Amenábar har virkelig fått henne til å se ut som en alvorlig marsipan-gudinne, en hyllest til kvinneligheten i det tenkende mennesket. 
Det er fantastisk rolle fordi den er sterk uten å være sur. 
Amenábar skrev den for Weisz. 

Historien er ellers sånn: 
For nesten 1700 år siden fantes det en matematiker og astronom i Alexandria, og hun het Hypatia. 
Romerne hersket over Egypt i småsløv rødvins— og pastarus, egypterne hadde sine egne litt slitne guder, men Hypatia interesserte seg mer for hvordan i helsike det kunne stemme at alle himmel-legemer beveget seg i fullkomne sirkler. 

Så fant dama ut av det. 
Jorden beveger seg i en elipse. 
Man skulle ha trodd at noen ble glade. 
Men neida. 
Akkurat da hadde de kristne bestemt seg for å banke jødene, og som en naturlig fortsettelse av en allerede litt humpete krigssti, fikk de for seg at Hypatia måtte bekjenne seg til Jesus eller bli steina. 
Hun ville ikke. 

Følg meg på Twitter: 
@arilabra 
",1
"Dobbel dose sex og psykiatri
Fransk psykodrama med velbrukt tvillingtema. 

FILM: 
Et nærbilde av en åpen vagina som gradvis forvandles til et øye, setter tonen i den franske filmen «Dobbelt begjær». 
Her skjønner man fort at det er mye som skal granskes. 
Fra gynekologstolen bærer det raskt videre til psykiaterdivanen. 
Ikke bare én, men to psykoterapeuter er involvert. 
De er dobbeltgjengere/tvillinger og spilles av samme mann, Jérémie Renier. 

Regissøren, François Ozon , mest kjent for «Swimming Pool», har tatt utgangspunkt i en roman av den amerikanske forfatteren Joyce Carol Oates. 
Her dreier mye seg om tvillinger, den gode og den onde, et velbrukt tema. 
David Cronenberg utforsket dobbeltheten i «Dead Ringers», bortsett fra at der var tvillingene gynekologer og ikke psykiatere. 
Men det dreier seg en del om gynekologi her også. 

Mageonde 

Den kvinnelige hovedpersonen, Chloé (Marine Vacth), har konstante magesmerter, men får vite at det nok er psykosomatisk. 
Hun oppsøker terapeuten Peter Meyer, som raskt begår den etiske blunderen å forelske seg i sin pasient. 
De flytter sammen, og Chloé snoker i sakene hans og finner ut at han har et annet etternavn. 
Deretter ser hun ham på gata med en annen kvinne, men forstår at det er hans hemmelige tvillingbror Louis som også er psykoterapeut. 
Med litt andre metoder, riktignok. 

Prismer 

Her er mye fransk mykporno, mye speil og mye split screen. 
Ozon spiller på speileffekter, her er tre- og firedoble bilder som i speilprismer. 
Her er det ikke bare stakkars Chloé – hun har stort sett ett, surmulende uttrykk – som blir sprengt i hodet; historien tar mer og mer intrikate omdreininger. 
Tvilsomme teorier om tvillingfostres evne til absorbere hverandre serveres over en lav sko. 
Ja, vi skjønner at det er mye galskap på ferde i dette psykodramaet. 
Ja, vi skjønner også at det må litt rå sex til for å piske opp stemningen i den ellers hoderystende usannsynlige historien. 

Uten å røpe for mye må vi antyde at alt dreier seg om vrangforestillinger av et kaliber som i den virkelige verden ville påkalt bruk av tvangstrøye. 
Men ooops, der har Ozon oversett et poeng som fint kunne vært utviklet til enda en kinky detalj på terapeutens bakværelse. 
",0
"Romslig talent for det selvsagte
Dette er den mest sviende av de selvsagte filmene. 
«Alfie» er den følsomste og mest renskårne i den store gruppen formidlere av resirkulert hverdagsfilosofi. 

Den mest drepende komplimenten som finnes i verden er: 
«Du har et naturlig talent for det opplagte (a talent for the obvious)». 
«Alfie» har det. 

Mange filmer har naivitetens fortrinn. 
Mange filmskapere har gjennom tidene oppdaget det allerede oppdagte med den sanne egosentrikerens glødende begeistring. 
«Alfie» har den unnskyldningen at filmen egentlig er grævla gammel og ble funnet på i rundbrennernes pionertid (1966). 
Da Michael Caine spilte kvinneforføreren Alfie, var det noe friskt og uventa med ham. 

Som om de neste tiåras nesten religiøse dyrking av det kyniske selv'et ble forutsett, som om vi alle ble spådd av en ond sannsiger. 
Dessuten levde 60-tallets Alfie i seksualitetens bakevje London, en by som kunne få utroskap til å fortone seg som et sunt opprør mot imperiet. 
Dermed ble Alfies sjarm både farlig og patetisk. 
Han tilhørte noe nytt og spennende, men likevel håpløst. 

Det er selvfølgelig mastodontisk og deilig dumt å flytte den skjøre arbeiderklassehelten fra de bleike britenes cockneyknallerier til Seinfelds nåtidige New York, som antakelig er de seksuelle omstreifernes hovedstad. 
Her er Alfie bare en kanin blant hermeliner, ei rotte blant gnagere. 
Dermed mister historien mye. 

Limousinsjåføren med det kjoleoppkneppende kameratsmilet tilhører den største etniske gruppen menn på Manhattan, og han er allerede så avkledd at Andersens nakne keiser ville følt seg velantrukket i hans selskap. 

I starten av filmen savner jeg Michael Caines eventyrlige rennesteinsstemme; den sordinerte råheten, der enhver lyd blir kjærtegnet som om det var et glemt bud. 
«Alfie» fra 1966 var mest Caines stemme, og den utviklet en nesten sjokkerende direkte måte å henvende seg til publikum på. 

Siden det har filmmediet vært gjennom det meste, og ingenting er egentlig nytt. 
TV-serier benytter seg av Alfies åpenhet. 

Jude Law er ingen Caine, og han har ikke format for annet enn romantiske komedier. 
Men han funker bra, og han irriterer akkurat passe der han vandrer fra stjernøyd dame til stjernøyd kvinne. 
Lenge trodde jeg at filmen ikke kunne reddes, og at hovedrolleinnehaverens narsissisme var for ekte til å kunne utvikle nødvendig forakt. 
Men da vårtids-Alfie går inn i ensomhetsfasen og forlater en sønn han aldri mer skal få se, viser Law et effektivt ukebladformat i følelsene sine. 
Han knekker slik kvinner gjør i TVNorge-filmer og sørger for den beste grinescenen på lenge. 

I vår tid vet tilogmed førskolebarn, frosker og oppvekstforfattere at seksuell kynisme fører til ensomhet og derav følgende skyldfølelse og samvittighet. 

«Alfie» gjentar de sanne moraldogmene med romslig talent, og er virkelig i stand til å gi nytt liv til det selvsagte. 
",1
"Lidenskapsløst
Jesper Jenset fremførte «The Man Who Can’t Be Moved» av The Script. 
Han har tidligere blitt omtalt som en ung Brad Pitt av Tone Damli. 

- Det blir litt flatt, men du har alt som skal til for å nå langt i denne konkurransen, sa Gunnar Greve. 

- Jeg har bestemt meg for å ikke si noe om utseendet ditt, sa Tone Damli og la til at hun savnet litt energi fra scenen. 

VG anmelder Morten Ståle Nilsens dom: 

Jesper har popstjerneutstråling, og har ingen store problemer med denne. 
Men blir det mer smil enn sang? 
Ja. 
Han kommer seg fint gjennom, men gir ikke noe til sangen. 
Det blir glatt. 
Ikke dårlig, men for lett og lidenskapsløst. 
",0
"Tvetydig heltedrama
Intenst krigsdrama med uklart budskap. 

Lone Survivor er en usedvanlig dobbel film å forholde seg til. 
Som krigsfilm er den effektivt fortalt og ekstremt realistisk, vekslende mellom nervepirrende spenning og fysisk og psykisk utmattelse — såfremt du ikke er av dem som aldri får nok av trefninger, nærkamp og blodsprut. 

Som heltehistorie får den en neppe tilsiktet, men nærmest paradoksal effekt. 
Drevet frem av fortellingen om krigens brorskap og av Peter Bergs affinitet for realisme, kunne deler av filmen vært brukt som pasifistisk skremselspropaganda. 

Basert på virkelige hendelser, og med Mark Wahlberg, Taylor Kitsch, Ben Foster og Emile Hirsch i rollene, følger vi fire amerikanske elitesoldater på oppdrag i Afghanistan. 
De havner i en situasjon som trekker veksler både på overlevelsesinstinkt, etikk og erfaring. 
Valget de tar blir fatalt, og fører dem i dramatisk nærkamp med Taliban. 

Foto, klipp og lydlegging skaper en særegen, svett intensitet. 
Kamera panorerer et vanvittig vakkert, svimlende fjellandskap, vekslende mellom kompakte nærbilder av de fire. 
Fjellene er essensielle, både fordi de skal forseres, gjør dem ekstremt utsatt og hindrer samband med basen. 

Bergs affinitet for realisme handler om nitid å repetere lyden og bildet av kropper som lemlestes av fall mot stein, eller rammes av kuler og splinter. 
Resultatet skriver seg rått og brutalt inn i blodige, moste ansikter der håpløsheten ligger som et lokk over øynene. 

«Sikkert veldig bra film dette med mye morro,» skriver en ung mann i kommentarfeltet på filmweb.no. 
Mange går sikkert til filmen med den forventningen. 

Jeg gripes, midt i spenningen, av en nesten lammende følelse av meningsløshet, av sorg over tapte liv, av påminnelsen om det uunngåelige spørsmålet som i årenes løp bare er blitt mer og mer presserende: 
Hva handlet nå denne krigen i Afghanistan om, egentlig? 
Hva hadde vi der å gjøre? 
",1
"Film:I blodtåka 

Dansken som gikk seg vill i Bangkok. 

Etter den uutgrunnelig mesterlige «Drive» var det knyttet store forventninger til den danske regissørens nye samarbeid med Hollywood-gullgutten Ryan Gosling. 
«Only God Forgives» er en voldsom nedtur, en pretensiøs voldsopera overlesset med symbolikk. 

Vi befinner oss i et glovarmt Bangkok, utlagt i filmen i en slags søvnig tilstand i mørkerødt fra første bilde. 
Man kjøper den fremmedgjorte følelsen Winding Refn forsøker å skape. 
Det er en rett-frem hevnhistorie som egentlig fortelles i «Only God Forgives». 
Pakket inn i lag på lag med kunstfilm-estetikk kan man få inntrykk av at det ligger noe mer under. 
Det gjør det ikke. 

Det amerikanske brødreparet Billy og Julian driver lyssky virksomhet i Bangkok. 
Førstnevnte går berserk og tar livet av en 16 år gammel prostituert, noe som setter i gang en hevnspiral som tar helt av. 
Mer skal ikke avsløres annet enn at moren deres - og matriark for den kriminelle virksomheten - snart ankommer Bangkok. 

(Over)spilt av Kristin Scott Thomas er det årets desidert mest dustete filmfigur. 
Fullstendig malplassert i filmen får vi blant annet høre henne greie ut om sine sønners penis-størrelser. 
Utilsiktet eller ei, le gjorde jeg også av Bangkoks politisjef (En av Goslings hovedfiender), som drar opp sverd fra ryggen hvor enn han måtte befinne seg. 
Man tar seg i å stoppe opp ved slikt fordi historien som fortelles engasjerer absolutt null og niks. 

Gosling er også dårlig for første gang på flere filmer, helt flat og uttrykksløs dasser han rundt. 
Ingenting ved ham fascinerer verken på godt eller vondt, og mor-sønn komplekset er ganske keitete lagt fram. 
Musikken var noe av det som gjorde «Drive» til en stor film. 
Lydsporet er tyngre og seigere denne gang, som på et dommedagsvorspiel med gravalvorlige «gothere» på 20 år - med innlagte flyalarmer. 
Winding Refn fremstår denne gang som en Lynch uten gåtene, som en Tarantino uten humoren. 
Det er simpelthen ikke mye å ta med seg fra «Only God Forgives» annet enn hyperstilisert vold i rødt og svart. 

ØYSTEIN DAVID JOHANSEN 
",0
"Rawhide!
Faktisk den dårligste western-filmen jeg noensinne har sett. 

True gun 
— The gundown: Amerikansk western. 
2011. 
1 time, 35minutter. 
15 år. 
Regi: 
Dustin Rikert. 
Med: 
Andrew W. Walker, Veronica Diaz, Sheree J. Wilson, Tyler Cain,William Shockley. 

Jeg hadde aldri trodd jeg skulle få se en ny western somliknet på ""Bonanza"". 
Ikke bare i den merkelige lyssettingen, men ogsåfordi alle scenene er rare, oppstylta, oppstilte og ynkelige som en gammellandhandlers egenkomponerte vindusdekorasjoner. 
Replikkene i ""Thegundown"" er så klønete at pornoskuespillere ville fått sparken om desnakket så teit. 

Filmen handler om at Walker kommer ridende til en by der densnille saloon-enka trøbler kaksen som styrer byen med sitt bordell og sinekriminelle misbrukere av rå blikk. 
Det er lenge siden jeg så filmblod somliknet jordbærsyltetøy uten klumper. 
Jeg likte det, som en påminnelse om atwesternfilmer er barnlige ting. 
Veronica Diaz vimser ville vesten med etsøvnløst vampyrblikk som kunne fått Strauss Kahn til å konvertere tilekteskapet. 
Skurken med sølvbånd i hatten likner litt på LedZeppelin-vokalisten Robert Plant. 
Jeg elsker at Andrew W. Walker har en sådiger brun frakk at den likner ti kvadratmeter presenning. 
Jeg liker når hanbegraver en død kvinne alene på prærien og sier: 
""Jeg har ikke bedt mye,Gud, menhvis du ville ta denne jenta til deg, ville jeg være takknemlig."" 
",0
"Saliggjørende zombieskrekk
Fantastiske voksfigurer. 
En utrolig liten harry-småby der gammel forbannelse hviler over Rådhuset, og den stakkars Norman kan snakke med de døde, sånn at det blir hans oppgave å bliddgjøre den langsinte heksa. 
Sett deg tilbake og nyt. 

USA. 
2012. 
1 time, 32 minutter. 
11 år. 
Regi: 
Chris Butler,Sam Fell. 
Med stemmene til Kodi Smith-McPhee, Anna Kendrick, ChristopherMintz-Plasse osv. 

""Paranormal"" er et eksempel på naturligutvikling: 
Når animasjonsfilmen egentlig er blitt så perfekt at CGI-folka vilkunne lage backup av alle skapninger på Jorden, da er det på tide å ta ettskritt bakover og nyte livet. 

Denne poetiske og sarkastiske skrekkfilmen fra blant andreregissøren av ""Nedenom og hjem igjen"" baserer seg på nydeligevoksdokke-animasjoner og poetisk-skrudde karikaturversjoner av amerikansksmåbyliv. 
Filmen starter storøyd i en white trash-familie med junkfood-mager oglett tabloide livsanskuelser. 
Den ender i en vakker, hallusinasjonspoetisk bossfight mellom gutt og heks, der skrekkhumor og sart desperasjons-empati gårsammen i nydelig bildekunst som man skal si Wow! av og føle seg vel. 

De litt såre zombie-blikkene til den forbanna 1700-tallsgjengen er både vittige og rørende. 
Den oppskaka lynsjemobben (barn avregnbuen, som vi kaller dem i Norge) er flaksende fargerik på en måte som bådegjør den skremmende og teit. 
Tenåringsjenta med scooter-rumpe, den sterktoverbygde nabogutten med Ron Howard-fjes og steroid-fjernhet. 
Den fantastiskemobberen som street breaker så godt han kan før katastrofen kommer ogforvandler også ham til en nesten-stilig gutt. 

For til Blithe Hollow (Ikke Sleepy Hollow) kommer denhevnende byheksa for å straffe alle, og den eneste som kan redde byen er lilleNorman. 
Han har et sårt forvirra tiåringsblikk. 
Han snakker med sin dødebestemor. 
Han snakker med melankolske lik på vei til skolen, han trøster enflat vaskebjørn i rennesteinen. 
Norman er en misforstått gutt, men en dagkommer den døde onkel Prenderghast med sin stinkende personlighet, sin ekstremekolsrøst og sine patetiske slumvotter og sier at det er gutten som skal reddebyen fra ødeleggelse. 

Det er da zombiene skyver sine speke-magre håndledd opp avkjerkegårdsjorda og begynner å vandre rundt i byen, ny-oppstandne ogforskrekka. 

Dokkene er fantastiske, påfunnene er bittersøte ogintelligente. 
""ParaNorman"" vil skremme chips ut av tennene på storebarn og hygge for de voksne med sin særegne og saliggjørende estetikk. 

Nyt det. 
Og få med den egentlig velkjente moralen at demange aldri skal mobbe de få sjøl om de få gjør rare ting eller bare bokserballen. 

Følg meg på Twitter: 
@arilabra 
",1
"Så bra at det nesten er sant
I filmens eliteserie er det tynt befolka, for mediet generelt hører hjemme i Adecco-ligaen. 
«The queen» er så behagelig fylt av innsiktens vemod og dualitet at man føler seg noe så flaut som livsvarig beriket. 

Det er ikke bra. 
Men berikelsen var ikke til å unngå. 

BRITEN STEPHEN FREARS har laget et kvass-mildt humoristisk, men først og fremst tenksomt og rørende biodrama om dronning Elizabeth og den ferske statsministeren Blair i uka etter at Diana døde. 
Som ved filmatisk magi blir det en film som veksler intelligent og logisk mellom det selvsagte og det forstandige. 

Dette var uka da dronning Elizabeth omsider mistet landet sitt til tabloidpressen, og kanskje ble det britiske monarkiet aldri det samme etterpå. 

DIANA var død, og dronninga og hennes hoff forholdt seg til hendelsen med kongelig tilbakeholdenhet og verdighet. 
Det de ikke ante, var at verdigheten hadde lidd glemselsdøden, og ute i gatene blåste Diana-begeistringen seg opp og kulminerte i en umettelig sentimentalitetstrang og sensasjonssult. 
Den nye tids statsminister Tony B. følte vibrasjonene fra vibratorene. 
Han ante hva som ville skje da klodens viktigste kjæledyr døde, og han forsøkte å røpe politikerens ikke helt hemmelige oppskrift på populistisk opportunisme til et hoff som var lemlestet av sin etikette. 
Folket ville se dronningens tårer, men dronningen ferierte i høylandene og uteble slik dronninger skal når hysterikerne roper på dem. 

SYMPATIEN veksler i det fascinerende samtidsdramaet. 
Til å begynne med føler man at dette er en fortelling om den blodfattige overklassens politiske selvmord: 
Før eller siden måtte det skje noe som røpte for all verden at kongehus fungerer på et høytidelighetsnivå som vanlige folk ser på som humor. 
Kongehuset skildres som en dysfunksjonell familie som lever i en blanding av tilflukt og karantene. 
Dronningen stuller rundt med sine småting og sutrer usjarmerende over omverdenens uforstand. 
Philip vil ta alle ut i naturen hele tida, og Charles bekymrer seg med en nesten feminin omsorg for monarkiets manglende evne til modernitet. 
Kammerherrer sniker nevrotisk i korridorene, og hjemme hos Blair sitter fruen og jamrer militant mot monarkiet mens den nye statsministeren tar oppvasken. 
Både hun og vi ser på dronninga som ei forstokket kortstokk-kjerring uten annet enn prangende overflate. 

SÅ SNUR FREARS fortellingen om tweed-merra til noe virkeligere og djupere. 
Statsminister Blair oppdager som ved en slags psykopolitisk åpenbaring at dama faktisk står for noe, og at hele hennes liv og hele hennes jobb har gått ut på at dronningen ikke gir etter for forføreriske fakter. 
Filmen nærmer seg nesten umerkelig den aldrende regentens skjulte ømhet og sorg. 
«The queen» blir et vart og vennlig portrett, samtidig som den reflekterer en mild form for samfunnsrefs. 
Jo, det er nok sant. 
Vi andre er blitt nikkedokker og værhaner og saueflokk-grinere. 
Det var akkurat det vi ble. 
Vulgære og fulle av korttidsfølelser og flyktige fornemmelser. 

FILMEN er så godt spilt at den ikke likner på noe annet. 
Helen Mirren er dronning Elizabeth med en snill intelligens og en variasjonsbredde som antakelig gjør denne rollen til en av de beste i moderne film overhodet. 
De fleste av oss har en litt overdreven tilbøyelighet til å henge oss opp i såkalt «godt spill» i velregisserte og godt klipte filmer. 
Men i dette tilfellet er det snakk om en rolle som kommer til å bli stående som et monument. 
Både over en skuespiller og over en dronning. 

GAMLA (Sylvia Syms): 
The queen mother framstilles som en stokk konservativ bevarerske av monarkiet uten forandringer. 

Prins PHILIP! (james !cromwell): 
!Kjærlig ektemann !og dedikert friluftsmenneske som aldri forstår noe av noen ting og bare er !aggressiv i forhold til !omgivelsene. 

Prins CHARLES (alex jennings): 
Følsom, lyttende og åpen mann som sørger oppriktig over Diana og ønsker at kongehuset skal ta opp i seg forandringene i samfunnet. 

Tony Blair! 
(michael !sheen): 
En guttefrisk og moderne sosialist-politiker som møter kongehuset og blir så forskrekka over kongehuset at det kunne vært noe fra en science fiction-film. 

Fru Blair !(helen !mccrory): 
Bitchete og aggressiv monarkimotstander som ikke liker noen i kongehuset og egentlig vil at ektemannen skal ta dem. 
",1
"Leif Anders Wentzel:
Lukker man øynene når Leif Anders synger, tenker man 

uvilkårlig på NRK-programmet ""Beat for beat"". 
Stemmen er røff, upolert og vitner om en mann som har sunget coverlåter i årevis. 
Leif Anders trives klart best når låtene svinger - i balladeformat faller han litt gjennom. 
",1
"Captain America: The Winter Soldier
Et eksplosivt høydepunkt! 

Den første Captain America var en frisk og annerledes superheltfilm med sin tegneserielignende og art deco-inspirerte førkrigsestetikk. 

Det mangler nødvendigvis i Captain America: The Winter Soldier, siden handlingen nå foregår i vår egen tid. 
Men filmen imponerer med en saftig historie, krydret med nok skyting, slåssing og spektakulære bilder til å tilfredsstille enhver actionjunkie. 

Dette er en effektorgie som til og med trekker paralleller til den virkelige verdens internasjonale overvåkningspolitikk. 

Trues fra innsiden 

Chris Evans spiller Steve Rogers, kjent som Captain America, som fremdeles forsøker å tilpasse seg den uvante nåtiden etter flere tiår i nedfrosset tilstand. 

Når S.H.I.E.L.D-sjefen Nick Fury (Samuel L. Jackson) oppdager at hele organisasjonen trues fra innsiden, må Captain America og Black Widow (Scarlett Johansson) kjempe mot både nye og gamle bekjentskaper for å finne sannheten. 

Det skjer ting i filmen som ikke skal avsløres, men som legger forholdene til rette for et forholdsvis avgjørende klimaks. 
Med så mye på spill, kan man gjerne lure på hvorfor ikke Iron Man, Hulken, Hawkeye og Thor kalles inn. 

Men Captain America og Black Widow er slett ikke uten slagkraft. 
De kjemper seg igjennom den mest slåssete MARVEL-filmen så langt, noe som har gitt den 15-års aldersgrense. 

Dette er velkoreografert og hardtslående, og det spøkes da også med at Steve Rogers kunne forsøkt seg innen Ultimate Fighting hvis han skulle legge skjoldet på hylla. 

Fornøyelig superheltfilm 

Ved siden av heftig action, stiller filmen også spørsmål om moralen ved å bruke våpen for å skape fred. 

Captain America er slett ikke sikker på om frykt er det beste middelet. 
Han er usikker på sin egen rolle i dette, noe som er et gjentagende element i filmen som gir figuren velkommen vekt. 

Chris Evans trenger noe å spille på for å være mer enn sympatisk glansbildehelt, og får det i denne historien. 
Han flankeres av solide skuespillere i enkle roller, inkludert ringreven Robert Redford som seniorsjef i S.H.I.E.L.D. 

En svakhet ved Captain America: The Winter Soldier, er at tittelens vintersoldat så vidt er med som en bifigur. 

Men avsløringen av vedkommendes identitet er verdt å vente på. 
Og vi får et eksplosivt høydepunkt når det hele skal avgjøres. 

Dette er en fornøyelig superheltfilm som gjør at jeg skjønner hvorfor regibrødrene Anthony og Joe Russo for lengst har fått i oppdrag å regissere Captain America 3! 
",1
"Politi og røvere i rushtrafikken
Mye muskler og macho i LA-action. 

FILM: 
Biljakter i stillestående trafikkork er en Los Angeles-spesialitet. 
Etter å ha sett Christian Gudegasts actionfilm «Den of Thieves» vil i hvert fall mitt forhold til rushtrafikken i LA framstå som et enda mer skrekkbetont helvete. 

I denne filmen løser de problemene ved å hoppe ut av bilene, rope «dekk!» til medtrafikkantene og bruke maskingevær og bombekastere til å løse opp i stillstanden. 
Aktørene her er jo selv testosteronbomber. 

Bankran 

Her står politi mot røvere i en kamp som, når sant skal sies, handler om mer enn muskler. 
Den straffedømte militærveteranen Ray Merrimen (Pablo Shreiber) står i spissen for en gjeng tøffinger som har spesialisert seg på spektakulære bankran. 
Nå er det den tilsynelatende uinntakelige Sentralbanken i LA som skal tas. 

Mot denne banden står en like rufsete gjeng politifolk anført av Nick O'Brien (Gerard Butler). 
Han er en hardtslående machoklisjé med trøbbel i ekteskapet, et svakt punkt for døtrene og et sterkt behov for å lure, banke og utradere skurkene. 
Det er forsåvidt viktig, for innledningsvis i filmen opplyses det at Los Angeles er «verdens bankranerhovedstad» med ett bankran hvert 48. minutt. 
Finnes det fortsatt byer så så mange filialer? 
Bruker ikke folk nettbank? 

Et angivelig smart trekk skjer idet Nick klarer å kidnappe yngstemann i Merrimens gjeng, sjåføren Donnie (O'Shea Jackson Jr.). 
Donnie skal være informant hos ranerne, men blir avslørt og må operere som en slags dobbeltagent. 

Altså vet purken hva slags planer skurken har, og filmen klipper fram og tilbake mellom de to lagenes forberedelser, som var de speilbilder av hverandre. 
Her er det alfahanner på begge sider, så konkurransen er sylskarp. 

Regissør Christian Gudegast har en fortid som regissør for rap-videoer, og det ser man ikke minst i valget av skuespillere her, rapperen 50 Cent og O'Shea Jackson, for eksempel. 
Ser man det også i den bredmalende klisjébruken og de nokså endimensjonale karakterskildringene, tro? 

For den som liker slikt er det snakk om halsbrekkende spenning på høygir i 140 minutter. 
",0
"Sjangerhopping på høyhastighetstog
Sjanger: Action/Thriller/sci-fi 

Land: 
Frankrike/Korea/Tsjekkia/USA 2013 

Regi: 
Joon-ho Bong 

Manus: Joon-ho Bong, Kelly Masterson 

Skuespillere: 
Chris Evans, Ed Harris, John Hurt, Tilda Swinton, Jamie Bell, Octavia Spencer, Song Kang-Ho, Ko Asung 

Aldersgrense: 
15 år 

Egnethet: 
Ungdom/voksen 

Du må like science fiction, dystopiske— og postapokalyptiske filmer for å sette pris på denne. 

Regissør Joon-ho Bong har med «Snowpiercer» laget sin første engelskspråklige film. 
Han er kjent for sin mørke humor, plutselige stemningsendringer og for at filmene hans har sterke budskap. 
Og det byr denne filmen på i massevis, men budskapet når dessverre ikke fram. 

Året er 2031. 
Jorden har frosset etter et feilslått forsøk på å berge ozonlaget. 
De overlevende er kun i live fordi de fikk plass på Wilfords (Ed Harris) høyhastighetstog da alt gikk galt. 
Wilfords ark suser frem på isbelagte skinner. 
Rundt og rundt i samme bane, med både mennesker og dyr ombord. 
Nøyaktig ett år tar runden. 

Etter 17 år har Curtis (Chris Evans) fått nok. 
Han leder de undertrykte passasjerene bakerst i toget i en revolusjon, mot de rike og privilegerte foran i toget. 

Ikke overtenk filmen for mye, for det er ganske mange ulogiske hendelser og all sjangerhoppingen er forvirrende. 
Til tider er den som en slasher-film, mens Tilda Swintons karakter, (en karikert versjon av Margareth Thatcher), tilfører noe nesten komisk.Regissøren skal ha skryt for å sammensmelte Korea med Vesten på en uanstrengt måte, og for å ha lokket frem et lite snev av karisma hos Chris Evans. 
",0
"Monoton mester
«The Master» overbeviser på mange måter. 
Bare den ikke hadde vært så kjedelig. 

FILM: 
Paul Thomas Andersons filmer blir som regel nominert til en hurv med priser. 
De har det med å vinne en del av dem. 
De er ambisiøse, visuelt imponerende beretninger med drag av det episke, med kredible skuespillere som får lov til å gi jernet i drøye to timer, klatre opp på stormannsgale tinder og ned i fortvilede dyp. 
Og de er langdryge. 

«The Master» er Andersons kjedeligste film til dags dato. 
Her er ingenting som kan løfte slik den tordnende Daniel Day-Lewis bar «There Will Be Blood» og det bibelske froskeregnet hevet «Magnolia». 
Forutsigbare farskomplekser og fornektelser spilles behørig ut, uten at noens horisont er merkbart utvidet på slutten. 
Til tross for tallrike slåsskamper, krangler og nervøse sammenbrudd føles det ikke som om det skjer noen ting. 

Behov for å tro 

Det lille som faktisk skjer, er dette: 
Freddie Quell (Joaquin Phoenix) kommer hjem fra innsatsen i annen verdenskrig. 
Med seg i vadsekken har han en nistepakke med uartikulerte traumer. 
Han er uutgrunnelig og ukontrollert og kan plutselig spytte ut obskøniteter mot den som måtte befinne seg i nærheten. 
Tilfellet fører ham sammen med den karismatiske frilansguruen Lancaster Dodd (Philip Seymour Hoffman). 
Dodd og hans lett Lady Macbeth-aktige kone (Amy Adams) lever av å reise rundt og fortelle bemidlede middelaldrende damer om deres tidligere liv og løfterike fremtid. 
Quell og Dodd er som skapt for hverandre. 
Mannen med behov for å tro på noen, møter mannen med behov for å bli trodd på. 

Sannhet og blendverk 

Hoffmans rolle er inspirert av L. Ron Hubbard, stifteren av Scientologi-«kirken», og de liflige forestillingene om at det er mulig å befri seg selv fra alle negative følelser, om at en bedre og tryggere versjon av deg selv kan vekkes til liv, er hentet fra Hubbards lære. 
Inntrykket av at Dodd i stor grad tilpasser sin livsvisdom slik at den lar ham leve ut sine egne impulser og lyster, forsterkes når han innynder seg hos overklassen eller tar med seg Quell på sjelerensende motorsykkelkjøring i ørkenen. 
Manipulasjonene er mange, hierarkiet etablert ved at den ene parten hevder å sitte på alle svarene, og Quell klarer aldri å fri seg fra følelsen av at troen han har hengitt seg til, er oppspinn. 
Men kanskje er det en ekte nærhet der også, under blendverket. 

Hoffmann som studium 

Teknisk sett er det ingenting å utsette på Joaquin Phoenix' rolle, men tolkningen hans virker mer maskinell enn organisk. 
Quells mange tics og måter, det fremoverskutte hodet, de blottede tennene: 
Det virker som en kollasj satt sammen av en ærgjerrig skuespiller snarere enn et helstøpt menneske. 
Hoffman og Adams er mer hjemme, mer dovent, tilfreds tilstede, i sine roller. 
Posørene virker ekte. 
Hoffmann er et studium i detaljer der han gestalter den scenevante mannen som både drevent demper tilhørernes begeistring og åpenbart lever av den. 

Slik sett er «The Master» overbevisende. 
Med sine veldige bilder av skip og strand og sjø, i grønnblått og sandhvitt, er den også overbevisende skjønn. 
Men det er dessverre ikke det samme som å være fascinerende, eller minneverdig. 
Og på vei ut av «The Master» føltes det ikke som om horisonten hadde blitt utvidet, på annet vis enn det aller mest bokstavelige. 
",0
"TV-premiere:Dumdum dokumentar 

Hvor spennende kan det bli bak scenen på en fotoshoot? 

TV-premiere: 
«Sandra usensurert». 

TV 2 Bliss, søndager klokken 20.30 

Sandra Lyng Haugen er en av kjendispressens mest omtalte artister de siste ti årene – uten at musikken alltid har stått i sentrum. 
«Kjendisen Sandra har vært fokuset – fra nå av skal det være artisten Sandra», sier manager Gunnar Greve i første episode av «Sandra usensurert». 

I dokuserien har hun latt TV 2 –kameraer følge henne fra hun flytter hjem fra Los Angeles sommeren 2013 med håp om faglig comeback på den norske musikkscenen. 
Med «Sandra usensurert» som tittel er det lov å håpe på noe mer: 
Kommer vi under huden på og får vite hvem gladjenta fra Mosjøen egentlig er? 
Hvordan arter livet seg egentlig for ei ung, pen jente i den kommersielle delen av musikkbransjen? 

Hun var ikke engang flyttet hjemmefra da hun ble kastet inn i rampelyset for ti år siden. 
Slike spørsmål pirkes knapt borti i «Sandra usensurert», og det skyldes ikke at ikke Sandra selv har refleksjoner rundt temaene. 
I en kort sekvens i første episode snakker hun om det utenomfaglige, la oss kalle det «utringningsfokuset» hun har blitt til del i diverse oppslag de siste ti årene. 
«Jeg gjorde det rådgiverne mine ba meg om», sier Sandra – og jeg formelig hylte etter oppfølgingsspørsmål fra programskaperne. 
Det skjer ikke, vi føyses videre til enda en fotoshoot eller musikkvideoinnspilling. 

Enten evner ikke programskaperne se de åpenbare journalistiske poengene, eller så er de redde for å støte bort seere. 
Det er en ganske stor nedtur å måtte bli med på styling i studioet til Jan Thomas i stedet. 
Det vitner om en grov undervurdering av TV-publikummet. 

Første episode byr riktignok på mye personlig drama; det er prisverdig av Sandra å vise åpenheten hun gjør rundt den godartede svulsten i brystet. 
Jeg håper Sandra selv har fått trukket opp grensene i disse sekvensene. 
Forholdsvis «usensurert» er det i hvert fall når vi får bruddet med kjæresten servert på direkten over telefon. 
Hakket for nært? 
Njæ. 
Det hører vel med i genren, men kruttet brennes dessverre i første episode. 

Deretter blir det litt for mange like turer backstage, på scene og i studio, turer totalt blottet for momentum og nerve, med den ene produsenten mer overflatisk enn den andre stylisten. 
«Kan vi få litt mer intensitet i blikket?». 
Nei, så mange slags takk! 

ØYSTEIN DAVID JOHANSEN 
",0
"CasaNegra
En god og sympatisk film om unge menn som drømmer seg vekk fra Casablancas gater. 

Drømmen om et bedre liv har vært tema i mang en film, nå også i «CasaNegra». 
Norsk-marokkanske Nour-Eddine Lakhmari har prestert en god og sympatisk film i sitt opprinnelsesland. 

Han forteller en historie vi kanskje har sett før, men aldri satt i dette miljøet. 
Derfor føles det nytt og originalt, til tross for at vi har sett lignende historier mange ganger før. 

Drømmer i Casablancas gater 

Vi følger to unge menn i Casablanca. 
Adil (Omar Lotfi) har problemer med en voldelig stefar, og drømmer om å flytte til Sverige. 
Karim (Anas Elbaz) har hovedansvaret for familien sin, og bedriver småkriminalitet, men drømmer om et større liv. 

Begge trenger penger, og begynner derfor å ta på seg oppdrag for skurken Zrirek (Mohamed Benbrahim). 
Men drømmer kan være vanskelig å oppfylle i Casablancas gater. 

Gater og arkitektur danner bakteppe 

Vi har altså sett slike historier på film før. 
Men Lakhmari bruker Casablanca som bakteppe. 
Vi har aldri sett byen på denne måten før, og dens gater og arkitektur brukes forbilledlig som kulisser. 

De fleste har kanskje ikke sett Casablanca portrettert på film siden filmklassikeren med samme navn fra 1942, som ble innspilt i USA. 
Det viser seg at Casablanca på mange måter ligner enhver annen storby, med de samme gater, trafikk, problemer og utfordringer. 

Beholder vår sympati 

Det overspilles av og til i «CasaNegra», men det gjelder først og fremst et par av birollene. 
Hovedrollene spilles godt av Anas Elbaz og Omar Lotfi, selv i potensielt vanskelige scener. 

De virker å være gatevante. 
De hører hjemme der, og beholder vår sympati, selv når de begår kriminelle handlinger. 
Vi forstår motivene bak, selv om handlingene ikke kan forsvares. 

Atmosfærisk film fra Lakhmari 

«CasaNegra» avsluttes kanskje litt i overkant brått, men på en publikumsvennlig måte. 
Det er en atmosfærisk film, blant annet takket være godt fotoarbeid og fin filmmusikk. 

Nour-Eddine Lakhmari viser igjen at han har filmteft, og gjør hans andre film til en interessant opplevelse. 
Nå må han snart få lage film i Norge 
",1
"Barnesoldat-poeten
DVD-anmeldelse Hollywood-kjendisene har stått i kø for å rette søkelyset mot Darfur de siste par årene. 
«War Child» handler om en nært beslektet, men allerede «glemt» konflikt i samme land, borgerkrigen som pågikk i over 20 år. 
Nøkternt, om en litt overforenklet innblikk sett gjennom øynene på Jal, en av 10 000 barnesoldater, som nå reiser rundt med et vitnesbyrd av hiphop og poesi. 
På nesten hypnotisk vis suger han seeren til seg med sin nakne og lavmælte fortelling. 

ØYSTEIN DAVID JOHANSEN 
",1
"Gudskjelov for bikkja Banks
En depresjonskur mot nedslående filmdager: 
Her kommer den britiske småby-etterforskeren Banks og skal oppklare enda et påskemysterium mens annige Annie ligger med feil folk og får søle på skoa sine. 

""DCI Banks: 
Playing with fire"": 
Engelsk TV-film.2010. 1 time, 30 minutter. 
15 år. 
Regi: Paul Whittington og de. 
Med: 
Stephen Tompkinson, AndreaLowe, Lorraine Burroughs, Jack Deam, Colin Tierney. 

Den engelske etterforskeren Alan Banks er blitt enfavoritt. 
Når jeg blir grepet av et uprofesjonelt underholdningssug, finner jegfram en helaftens TV-film om den ensomme og nedslåtte utkant-detektiven.Ansiktet hans er som et gledelig gjensyn med det britiske imperiets fall. 
Haner ei bikkje. 
Men han er ei tøff bikkje. 

Denne filmen starter med at en kanalbåt brenner, mens ungdame ser på med en åpenbart psykiatrisk likegyldighet. 
Fordi jeg kanengelskmenn bedre enn vikingspillerne, tenkte jeg: 
Hun har nok vært utsatt forseksuelt misbruk. 
Vel. 
Dere får se. 

Den moralsk utfrika politikvinnen Annie er med her også. 
Hundrikker så mye hvitvin med ett av vitnene i saken at hun våkner naken i heimenhans og må stikke på jobb i så åpenbare kveldsklær at sjefen Banks henter framdet deilige bebreiderblikket. 

Historien er kul. 
Her har det foregått ivrigekunstforfalskninger. 
Den rike forretningsmannen har ei kone som ser like ung utsom barnebarnet til Justin Bieber, så den seksuelt avvendte flegmatikeren Banksblir så sint på ham at han smeller til fyren for rasisme. 
Omgivelsene er såstygge som hvis du går av på feil stasjon på Sørlandsbanen. 
Men detunderholder. 
Jeg garanterer det. 
",1
"Kvinnekamp på Manhattan
Kinoens hilsen i forbindelse med Valentinsdagen er ikke spesielt hyggelig. 

Historien i denne venninnefilmen ligner til forveksling, og er omtrent like dyp som den om Tuppen og Lillemor. 
De som var aller-aller-beste-venninner, men som etter en lei krangel ble uvenner — for så å forenes igjen i siste vers. 

Her er jentene, spilt av Kate Hudson og Anne Hathaway noe eldre og ekstremt giftekåte. 

Hele livet har de to jentene drømt om å bli sommerbruder og feire storslått bryllup på det ekstremt poshe Manhattanhotellet Plaza. 
Det er det også mange andre som drømmer om, ventelisten er lang. 
Så jentene får valget: 
Feire bryllup på samme dag, eller vente på neste ledige dato et par år frem i tid. 
Dobbeltbryllup er utelukket, denne dagen ønsker ingen av dem å dele oppmerksomheten med noen. 
Og ingen av dem er innstilt på å vike en tomme. 

Så følger en konkurranse i bryllupsforberedelser der alle knep, også de av det svært skitne slaget, er tillatt. 
Er det morsomt? 
Nei. 
Rørende? 
Nei. 
Nedslående gammeldags? 
Ja, dessverre. 

""Alle jenter er døde før de gifter seg"", heter det i filmen, så tydeligheten av budskapet er det ikke noe å si på. 
Det eneste saliggjørende i livet er virkelig å bli godt gift — med alt stæsjet, fjaset og ""Oh my God!!!-hviningen"" som følger med. 
Filmens premiere er timet opp mot Valentinsdagen, men ""Bruder i krig"" er ikke noen spesielt hjertelig hilsen. 
",0
"FREDRIK
Fredrik er en ekte ""dark horse"" i denne finalen, som stort sett presenterer pen og pyntelig popmusikk. 
Han skal bli svært spennende å følge i finalen, og jeg krysser fingrene for at han når langt. 
Samtidig er også fallhøyden stor for hans veldig personlige og uforsonlige stil. 

Tenk om han vant. 
Det hadde vært innmari kult! 
",1
"Perfekt sjørøvermoro!
I en velutstyrt og fnisende eventyrverden klarfer Jack Sparrow nok en gang å underholde de bevisst barnlige. 

Pirates ofthe Caribbean: 
On stranger tides. 
Amerikansk eventyrkomedie. 
2011. 
2timer, 16 minutter. 
11 år. 
Regi:Rob Marshall. 
Med: 
Johnny Depp, Penelope Cruz, Geoffrey Rush, Ian McShane,Astrid Berges-Frisbey. 

På filmlerretet kan Jack Sparrows leddlause handikap-sjarmav og til virke litt voldsom. 
TV gjør ham perfekt. 
Johnny Depp er egentlig ensubtil fyr, men selv spesialister på følsomme munnviker ser ut som støyeteplakathysterikere på 20 meter lerret. 
Hvis boulevardene revner av jordskjelv iSanta Monica, da vil jeg se det på kino. 
Johnnys snedige anti-maskulinismehører hjemme på TV, for der blir den plastisk i stedet for patologisk. 

Filmen starter som en nesten-farse. 
Båtsmann Gibbs står tiltaltsom Jack Sparrow, Sparrow sjøl er utkledd som dommer. 
Så kommer chariots offire-ferda gjennom Londons gater og en engelsk hertug som likner både GisleWink og Jabba the Hut. 
Barbossa har rota vekk ""The Black Pearl"", ogansiktet hans er flekket av postfestiske pudder-rester. 
Dette er England. 
Degrimmes land. 
Derfor er det helt på sin plass at Jack treffer igjen pappaensin, en mann som antakelig fant ungdomskilden sjøl om det ikke ser sånn ut.Keith Richards er en zprek zombie i sin tid, og dessuten en forgudet bad boyuten anger og frelse. 

Penelope Cruz er innledningsvis utkledd spanjol, en slagsKjøpmannen i Venedig-transe som antakelig funker fordi lyset er så dårlig: 
Dette er den tida da de hadde fyrtøjet i stedet for litium-batteriet. 
Cruz spillerufullført spansk nonne fordi Sparrow kom forbi med sin lespende gange og sineuberegnelige sverdfakter. 
Dama kan likevel ha funnet ungdomskilden, og detvirker også sannsynlig, for hun var med i noen gamle Almodovar-filmer og skulleegentlig ha liknet en Mallorca-turist. 

Herfra starter et småkult, finsnekra eventyr for veldigblide hjemmeseere. 
Svimete svermerier mot zombiemannskap. 
Djupe appelsinfargersom om verdens digreste parafinlampe skinner på dauingene, som ompsykoanalysens dunkle sjelebelysning har lagt sin elsk på kaptein Sparrows skipmens den deilige musikken dundrer som en venstrehånds Tsjaikovskij utenårstall. 

Pappaen til Penelope ser ut som Johnny Cash. 
Han har etmagisk sverd. 
Han er the Man. 
Han har et ildsprutende skip. 
OMG, som KristinHalvorsen ville ha sagt om noen fortalte henne at det er sånt man sier nå. 

Keira Kinghtley var egentlig Pirates-dama. 
Men Cruz har beini nesa som en rhinocerotidae, samtidig som hun ser ut som en altfor nyvaskaWoodstock-deltaker i sitt hodebånd og sine falleferdige kjoler. 
Tango ogderetter poetiske, upålitelige havfruer i Whitecap Bay. 
Kappløpet motungdomskilden starter, men hjelpeprestenforelsker seg i Syrena med halen, og seinere enn alle andre kommer spanjolene,for de har så elendige flyselskap. 
Pust ut. 

Dette er nydelig, skamløs søndags-underholdning, og dukommer til å elske den på TV. 
Også fordi Depp sier til Penelope Cruz: 
Hvis duhadde en søster og en hund, ville jeg valgt hunden. 
Det er fornærmelsen sin,det! 
",1
"TV-anmeldelse:Macho covermoro 

TV 2 byr på tre damer og hele femten karer i høstens «Cover Me» - er kjønnsinndelingen virkelig så skjev i Artist-Norge? 

Selvfølgelig er den ikke det, hvilket også er den eneste store innvendingen til dette konseptet der en yngre og urban artist møter mer etablerte artister fra andre genre for å tolke hverandres låter. 
Men en etterlysning av litt mer fantasi i utvelgelsen av deltakere er definitivt på plass. 

«Cover Me» TV 2 på tirsdager Disse deltar: 
Timbuktu/Kari Bremnes, Lars Vaular/Jonas Fjeld, Philip/Sigvart Dagsland, Admiral P/Lars Kilevold, OnklP/Ketil Stokkan, Cir.Cuz/Ole I'Dole, A-Lee/Torhild Sivertsen, Samsaya/Dag Ingebrigtsen. 

Konseptuelt er idèen både god og framifrå utført, iallfall i det første programmet der svenske Timbuktu og Kari Bremnes møtes. 
Du trenger faktisk ikke å være over middels interessert i musikk for at «Cover Me» fenger. 
Dessuten er dette to artister som svært mange har et forhold til. 
Det er nok mer enn hva vi kan si om et par av deltakerne senere i høst. 

De to tar utfordringen på ramme alvor. 
Timbuktu får den tøffeste oppgaven - han har riktignok hørt om Kari Bremnes før, men aldri hørt låtene hennes. 
Bremnes på sin side har allerede et forhold, som svært mange av oss andre, til låten som svensken velger til henne, «Alla vill till himmelen, men ingen vill dö». 

Timbuktu bryner seg på «Københavnerkneipe», den aller første sangen som Kari Bremnes skrev. 

Noe av styrken ved det første programmet er nettopp hvor sterke låtene er i utgangspunktet. 
Begge inneholder en historie, og begge har også en spesiell bakgrunnshistorie som vi blir kjent med. 

Samtidig røpes ikke altfor mye av de ulike tolkningene før de fremføres helt i slutten av programmet. 
Dermed blir seerne like overrasket (og imponert!) over resultatet som Kari Bremnes og Timbuktu blir av de respektive tolkningene. 
Kommer Kari til å rappe? 
Fremstår Timbuktu som en følsom visesanger? 

Lett og god tone 

Feelgood-faktoren er kanskje ikke like sterk som i beslektede «Hver gang vi møtes», selv om den gjensidige respekten mellom de to artistene skinner godt gjennom. 
Tonen gjennom hele programmet er både lett, god og humoristisk. 

Heldigvis går ikke programleder Gunnar Greve ofte mellom de to hovedpersonene, men holder seg hederlig i bakgrunnen. 
En del karslige hiphop-hilsener blir det imidlertid mellom gutta, ikke minst når Tommy Tee trer Timbuktu hjelpende til på beats- og produsentsiden. 

Men så var det jo dette med hiphop og kjønn, da. 
James Browns ord gjelder åpenbart for norsk urban musikk også; «This is a man's world». 

Kanskje vi burde minne programskaperne av «Cover Me» om de neste ordene også: 
«But it wouldn't be nothing, nothing without a woman or a girl»! 
",1
"Midnight In Paris
Lekent og sjarmerende fra Woody Allen. 

CANNES: 
Hvem har ikke lengtet tilbake til en annen tid, der alt virker bedre, enklere og mer forlokkende? 
Woody Allen utforsker dette spørsmålet i den friske og drømmende komedien Midnight In Paris. 

Det er en vakker kjærlighetserklæring til den franske hovedstaden, men først og fremst setter den fingeren på den velkjente følelsen av at alt var bedre før. 

Dette er gjort lekent og sjarmerende, og viser at Allens filmatiske emner fremdeles er intakte. 

Drømmer seg tilbake 

Gil Pender (Owen Wilson) besøker Paris med sin forlovede og hennes foreldre. 
Han er forelsket i byen og drømmer at han bodde der, helst i 1920-åra. 

Ønsket går merkelig nok i en slags oppfyllelse, og sender Gil på en eventyrlig reise gjennom det parisiske kulturliv, der han møter mange av sine kunstneriske og litterære helter. 

Vil denne epoken virkelig matche hans forhåpninger? 

Stresset og uforløst 

Plottet bygges altså rundt en god, gammeldags tidsreise, som løses på en måte som er like enkel som den er nydelig. 

Men dette er bare en funksjon handlingen trenger. 
Det viktigste er at figurene er basert på ekte menneskelige følelser og tankerekker. 
Gil romantiserer fortiden fordi han ikke er helt i stand til å takle en litt stresset og uforløst livssituasjon. 

Vi ser hvordan hans drømmer ikke besvares av forloveden (Rachel McAdams). 
De befinner seg i samme by, men på hver sin planet. 

Owen Wilson er Woody Allen 

Owen Wilson glir silkemykt gjennom rollen, med en stadig nysgjerrig undring i ansiktet. 
Og hver gang han snakker, hører jeg Woody Allens røst. 

Det er jo han som har skrevet ordene Wilson fremfører, og det føles som om han forsøker å kanalisere sin regissør gjennom seg. 
Allen ville nok spilt rollen selv for 20 år siden, men Wilson er en utmerket kanalisator! 

Andre kjente fjes er Marion Cotillard, Kathy Bates, Adrien Brody og Frankrikes førstedame Carla Bruni. 
Men hvilke skikkelser de spiller i filmen, bør du helst oppdage selv. 

Gjorde meg litt trist 

Midnight In Paris er en fornøyelig film, som kanskje mangler den skarpe snerten fra Woody Allens aller beste, men kvaliteten er fremdeles god. 

Det er lett å like denne. 
Samtidig gjorde den meg litt trist. 
For hvilke aspekter ved 2011 vil noen i fremtiden kunne ønske seg tilbake til? 
",1
"- En ytterst ordinær kriminalfilm
«Varg Veum 
- Dødens drabanter» er så gjennomsnittlig at den nesten er bemerkelsesverdig. 

FILM: 
«Er du lykkelig nå da, Varg?», spør førstebetjent Hamre (Bjørn Floberg) etter å ha lovet Varg Veum (Trond Espen Seim) å se nærmere på et stykke bevismateriale Veum har funnet oppe i lia, like ved åstedet for dobbeltmordet på et eldre ektepar. 

«Ja», sier Varg. 
«Nå er jeg lykkelig». 

Driv i dialogen Selv ikke våre dagers nyalvorlige emopublikum kan gå glipp av ironien i ordskiftet. 

Lykke ligger ikke for Varg, han er ukomfortabel og rastløs i det etablerte, nå-ser-vi-på-tapeter-sammen-forholdet til Karin (Lene Nystrøm), og han klarer som vanlig ikke å slippe tanken på forbrytelsen som har funnet sted og den antatt skyldige, her et syttenåring fosterbarn, som ikke kan være skyldig likevel. 

Som vanlig i de pregløse Varg Veum-filmene er det Vargs uro og den innforståtte dialogen mellom Veum og Hamre som er det mest interssante og underholdende. 
Det er det livstrette som fremstår som mest levende. 
Ironi, igjen. 

Gjennomsnittlig «Varg Veum 
- Dødens drabanter» er ellers en ytterst ordinær kriminalfilm, så gjennomsnittlig at den nesten er bemerkelsesverdig. 
Her er lite slendrian, dette er proft og greit gjennomført. 

Actionscenene har en viss kvikkhet, skjønt de er for korte og anonyme til virkelig å få opp pulsen, og trådene nøstes fint opp av flinke fingre til sist. 

Men mulighetene til å heve denne halvhjertede affæren fra detektimen-nivå er ikke grepet så begjærlig som de burde. 

Stiv Nystrøm 
For det første: 
Når helikopterbudsjettet åpenbart er der, er det leit man ikke har benyttet anledningen til å få litt mer spennende og sugende bilder fra det fotogene fjordlandskapet på hordalandsbygda. 

For det andre: 
Når det er så få mistenkte, bør man være mer forsiktig med å eliminere så mange at publikum og etterforskere til sist bare har ett troverdig alternativ. 

For det tredje: 
Lene Nystrøms stive mimikk og affekterte dukkestemme gjør at det litt for lett å forstå at Varg flykter ut av huset og - kanskje, kanskje ikke - helt inn i armene på gamlekjæresten Cecilie (Line Verndal). 

Enstonig Trond Espen Seim har som vanlig et melankolsk, lyst blikk og luggen gredd godt ned i øynene, i den grad at det må være vanskelig å se der han halser gjennom hordalandsskogene. 

Han har funnet riktig modus for rollen, men har blitt der litt for lenge nå. 
Og filmskaperne ber ham sjelden om å variere eller vise sin rekkevidde. 

Han bør passe seg litt for forståelsen for at han forlater hjemmet og kjæresten i tide og utide snur seg og blir et spørsmål om hvorfor ikke hun forlater ham. 
",0
"Sånn snakker de altså der
Humor er jo en geografisk og kulturell ting. 
«Maktå på straen» kunne aldri vært spilt i Frankrike, ikke engang i Oslo. 

En komedie om innflyttere i Stavanger som blir tvunget til å spise komler med dott og føler seg litt lost fordi de ikke forstår uttrykk som «ei med alt» og «herane» hadde sikkert gjort stor lykke her i distriktet. 
Men ikke i utlandet. 

I Frankrike og de nærmeste nabolandene har «Velkommen til Shti'ene» vært tidenes kassasuksess, til og med sett av flere enn «Titanic», som det heter i forhåndsomtalen. 
Når den enorme suksessen nå har gitt dem kinodistribusjon i Norge, er den helt klart for langt hjemmefra. 

Philippe er postsjef i Provence, men siden han depressive kone drømmer om å bo ved havet på den franske riviera, gjør Philippe alt for å bli overflyttet til et postkontor på de trakter. 
I sin iver går han for langt, og straffen er å jobbe to år i den lille byen Bergues helt nord i landet. 
Full av fordommer om Nordpolen-klima og bondeknøler flytter Philippe. 
På sitt nye hjemsted møter han rare folk med ubegripelig dialekt og særdeles sære matvaner. 

Sh'ti er navnet som brukes på folk fra denne nordlige regionen i Frankrike, og i resten av landet elsker de å gjøre narr av dem, særlig på grunn av dialekten. 
At dialektbruken i den norske oversettelsen er blitt til en slags ekstremvariant av Oslo østdialekt, virker ganske malplassert. 

Det «morsomme» her skal ligge i skjæringspunktet mellom søringens ignorans og fordommer og sh'ti-enes særegenheter. 
Men ikke bare er humoren for geografisk og kulturelt forankret, den er også for banal etter min smak. 
Og kjøper du ikke humoren, er det bare kjedsomhet igjen. 

Det som til slutt redder denne filmen fra fullstendig tåpelighetshavari og ener på terningen er at den har et snev av uforutsigbarhet etter at du tror du har forstått hele plottet. 
Og at den ikke går i «folk i utkantstrøk med rare dialekter er jo så mye blidere, mer «ekte» og varmere»-fellen. 
Selv om det var nære på. 
",0
"6.Reidun: 
«I Will Always Love You» av Dolly Parton 

– Jaggumeg så klarte du å tilføre noe eget til denne låta. 
Det trodde jeg ikke var mulig, sier Thomas Felberg tydelig imponert. 

– 
Det var en maktdemonstrasjon. 
Stemmen din kan gjøre alt. 
Nå vet alle hvem Reidun Sæther er, sa Mona B. Riise. 

VG-anmelder Stein Østbøs dom: 

– Favoritten avslutter med Whitney Houstons glansnummer? 
Den siste låten i «Stjernekamp»-seernes bevissthet før de stemmer? 
Det kaller jeg avtalt spill… 
Vi vet jo på forhånd at Reidun har stemmen til en slik utfordring, men at hun tillater seg å legge inn en to sekunders kunstpause allerede helt i starten er nesten frekt! 
Det beviser bare at Reidun har stålkontroll på låten – hun tar også sine personlige vendinger underveis som er helt vidunderlige. 
Dette er så innlevende, sterkt, fantastisk og bevegende at jeg undres om noen av Whitneys egne versjoner selv kunne ha overgått Reidun i kveld. 
Send denne versjonen til låtskriver Dolly Parton i omgående, og hun får hjerteslag av det positive slaget. 
Vinner ikke Reidun i kveld, skal jeg spise gullkjolen hennes med brun saus! 
",1
"Ute av fokus
Regi: 
Dave Rodriguez Med: Chad Lindberg, Otto Sanchez, Charlotte Ayanna 

Når coveret lover «action» og det ikke skjer noe som helst i den retning store deler av filmen føler man seg lurt. 
Det gjør man også når 90-tallstøffingen Chazz Palminteri pryder plakaten og han er å se i maks ti minutter til sammen. 
Pretensiøst (se opp for helt umotivert bruk av håndholdt kamera!) og ufokusert om tre «vanlige» fyrer som trer inn i en business de burde holdt seg langt unna. 
Ingen bonus heller. 
",0
"Julenatt i Blåfjell
Etter alt å dømme årets store julefilm! 

”Julenatt i Blåfjell” blir etter alt å dømme årets store julefilm! 

Blåfjell-universet har vokst litt i filmversjonen, som forteller et godkjent eventyr med en søt heltinne i fokus. 
Jeg kunne nok ønsket meg noen forbedringer, som for eksempel en litt sprekere historie og bedre spenningssekvenser. 

Men jeg får den rette julestemninga av å se ”Julenatt i Blåfjell”, og da må regissørene Katarina Launing og Roar Uthaug ha gjort noe riktig. 

Uvelkomne rødnisser 

Historien er lagt ca 100 år tilbake i tid. 
Prinsesse Fjellrose (Ane Viola Andreassen Semb) er redd for å gå ut av Blåfjell, men når pappaen hennes, Fjellkongen, blir syk, trosser hun frykten for å finne redningen hos en husmann (Jan Gunnar Røise). 
Dette setter i gang en kjede av hendelser som ikke bare bringer uvelkomne rødnisser til Blåfjell, men som også setter hele verden i fare. 

Skikkelig nissete 

”Julenatt i Blåfjell” er trygg og god. 
Kanskje i overkant trygg og god? 
Jeg skulle ønske filmskaperne turte ta flere sjanser, finne på flere ville påfunn og flette mer humor inn i historien. 
Det ligger et potensiale her som ikke utnyttes fullt ut. 

Men det som fortelles blir i alle fall gjort skikkelig, både med flotte bilder, nydelig musikk og ordentlig nissete kostymer og kulisser. 
Jeg lar meg også imponere av de spesialeffektene! 
Den norske fjellheimen ser kanskje litt kunstig ut i sin digitale prakt, men det passer i et slikt eventyr. 

Enkle figurer 

Filmens figurer er forholdsvis enkle og rettlinjete. 
Sånn må det kanskje være for at de minste barna skal henge med. 
Best er Finn Schau som Fjellkongen. 
Ane Viola Andreassen Semb er veldig søt og sympativekkende som Prinsesse Fjellrose, men det merkes at hun mangler erfaring foran kamera. 

Diksjon er også noe hun bør jobbe mer med. 
Det høres ikke så bra ut når hun mumler seg gjennom filmen. 
Men Ane har et engleansikt som burde smelte selv den mest surmaga kritiker, og er en fin heltinne som barna kan heie på. 

Norsk så det holder 

”Julenatt i Blåfjell” er kanskje ikke tidenes julefilm. 
Men det er en av de norskeste jeg har sett, og burde falle i smak hos et bredt lag av befolkningen, først og fremst de små barna som fremdeles tror på julenissen. 

De vil få en trivelig stund med en film som vil få et langt og godt liv i mang en desember måned fremover! 
",1
"Studentvisjon
Regi: César Ducasse. 
Med: 
Daniel Karlsson, Ida Marie Bakkerud, Jan Haarstad, Ole Jørgen Nielsen m.fl. Norsk/fransk novellefilm/sci-fi. 
15 år. 

Fremtidsvisjon som vil provosere, og kjører seg selv av sporet. 
Effektivt greier denne timelange, norsk-franske digitalproduksjonen å bygge seg en mørk, ubestemmelig undergangsstemning og fremtidsvisjon. 
Like effektivt har den revet den ned. 
Det er gjort på et par-tre øyeblikk. 

Et par-tre liksom-provokative scener av blodig «splatter» og eksplisitt sex - og poff! - fortryllelsen er brutt. 
Undergangsvisjonen blir dusinvare - bare én av mange billigproduksjoner som på særlig billig vis skriker etter oppmerksomhet. 

Digitalproduksjoner blåst opp til kinoformat kan fungere svært så som så. 
Men her passer «billigpreg» og digitaleffektene innledningsvis som hånd i hanske til tema og stemning. 

Den franske regissør César Ducasse har knyttet til seg norske skuespillere og studenter, som fint bidrar til filmens mørke tone. 

Inntil filmen kjører seg selv av sporet. 

PS! 
Filmen har ikke vanlig norsk distribusjon, og vises foreløpig kun i Oslo. 

ELLEN MARGRETHE SAND 
",0
"Idiotaction av den gamle skolen
Tilbake, tilbake, TILBAKE!!! 

HANDLER OM: 
20 år etter, og en meget desillusjonert John Rambo eier en båt og lever av å fange slanger i Thailand. 
En dag ankommer en gruppe amerikanske misjonærer som vil ha hjelp av Rambo til å frakte medisiner og Bibler inn til lidende i borgerkrigen i nabolandet Burma. 
Kort tid etter får den nå lite stridslystne Rambo beskjed om at misjonærene ikke har latt høre fra seg, og sannsynligvis er bortført. 
Hva skal han gjøre med saken? 
Vi vet eksakt hva han skal gjøre med saken. 
DOM: 
En gang i tiden, nærmere bestemt for drøye 20 år siden, var «Rambo» et symbol på antikommunisme og maskingeværdiplomati, en énmannshær så underbitt og humørløs at amerikanske politikere så seg nødt til å avkrefte at det de benyttet seg av i for eksempel Grenada og Nicaragua var «Rambo-taktikker». 
I dag fremstår Rambo-figuren, i Sylvester Stallones fortettede skikkelse, som pur «camp» - en muskuløs molbo, forfengelig som bare en halvglemt eks-superstjerne kan være. 
Helt mot slutten lar Stallone seg friste til å opphøye karakteren til en slags Kristus-erstatning, åndeløst tilbedt av den kvinnelige misjonæren (den eneste i filmen Rambo synes det er noen vits i å redde. 
De andre er det ikke så farlig med. 
Aller minst burmeserne, som nær sagt selvfølgelig portretteres som enten blodtørste, pedofile dyr eller hjelpeløse ofre). 
Før det har den store triumfen innfunnet seg: 
Den kristne mannen som ikke tror på vold, har tatt sitt første liv. 
Alle hjerter gleder seg. 
Stallone er ingen ueffen regissør av rene, skjære slaktscener: 
De mange og lange voldsballetene har en grim tiltrekningskraft ved seg, og er såpas vellagde at de hadde «fortjent» å være del av en bedre historie, dyktigere fortalt. 
Lemmer flyr i et sjuhelvetes kuleregn, så tett er kjøttføyka at det av og til lander en bit eller to på kameralinsen. 
Om du er av typen som evner å le av ting som dette - og mange er - er «Rambo» er en de mest brutale ufrivillige komediene noensinne laget. 
",0
"Mesterlig nyhetsparodi
""Nyhetskanalen 5080"" avkler selvhøytidelig nyhetsjournalistikk og ribber offentlig debatt for klisjeer. 
Det vises ikke nåde for lattermusklene våre, heller. 

TV: 
Kjære nyhetskolleger, rikssynsere, politikere og aktører i nyhetsbildet av ymse slag. 
I kveld risikerer dere å føle dere en smule tatt på kornet, og sannsynligheten er høy for at dere vil få tårer i øynene. 
Slapp av, det vil være lattertårer! 

Hallo i uken-TV 
I kveld byr NRK3 på første episode av satireprogrammet «Nyhetskanalen 5080». 
Det er renspikket parodi på live-nyhetsending med nyhetsankere, studiodebatter, paneleksperter, utegående reportere og hele bøtteballetten. 
Altså: 
Midt i blinken for deg som liker «Hallo i uken» på P2 eller satirenyhetsnettstedet «The Onion». 

Så er det nettopp en slik bakgrunn de har, duoen som i kveld fyrer løs gullkornmitraljøsa. 
Markus Gaupås Johansen og Sturle Vik Pedersen har skrevet for «Hallo i uken», og de er også de vittige satirikerne bak Norges svar på «The Onion», nettstedet 5080.no. 

Nå har de ikke bare skrevet, men også inntatt hovedrollene. 
Det er direkte irriterende. 
For hvorfor har de ikke gjort det før? 

Nyheter på kornet 
Det fråtses i nyhetsjournalistiske klisjeer og sjargong, ja, de understreker at de gjør narr. 
Her får du den gravalvorlige reporteren ute i felten som sier i kamera: 
""Nå fikler jeg litt ekstra med øreproppen for å vise at dette er ekstrasending"", mens det gravalvorlige nyhetsankeret på sin side svarer «takk til deg som må se dumt i kamera mens jeg finner på en avrundende kommentar her i studio». 
Her er enda mer gravalvorlige paneleksperter som lirer av seg selvopplagtheter som: 
«Det er helt klart en leders oppgave å ta ansvar ved å gå inn i en ledelsesprosess og ta ansvar som leder». 

Her er nesten drepende parodier på nyhetskanalers egne svulstige egenreklamer. 
Her er også en debattleder for utenriks som er farlig lik en viss skjeggete utenrikskorrespondent når han brumler på bergensk og forteller om sin fortreffelige karriere. 

Og her er selvsagt politikere og debattanter som ordlegger seg politisk korrekt, den ene mer selvhøytidelig enn den andre. 

Sprelsk satire 
Men det harselleres med langt mer enn nyhetssjargong. 
Mange av «sakene» som presenteres er saftige spark til samfunnsfenomen og aktører, alt fra tungrodde NAV til vekjente politikere til diktaturet i Nord-Korea til Twitteriatet, deg og meg og vårt lille land. 
Dette er programmet vi håpet «Raske Menn» ville gi oss i «20.00»: 
Du får kløktige skråblikk, det er velskrevet, vittig og frekt. 

Men du får faktisk en dose av det lekne, tøysete og ellevilt absurde på toppen av det hele, for i tillegg vanker hysteriske scener etterhvert som «reporternes» trøblete privat- og kjærlighetsliv avdekkes. 
",1
"Gjentatt vampyr-mirakel
Amerikanske Matt Reeves har nyinnspilt svenskenes vampyr-mirakel ""La den rette komme inn"". 
Det ble faktisk veldig bra. 

Let me in: 
Amerikansk drama. 
2010. 
1 time, 54 minutter. 
15år. 
Regi: 
Matt Reeves. 
Med:Kodi Smit-McPhee, Chloë Moretz, Richard Jenkins, Cara Buono, Elias Koteas. 

Også vampyrer finnes, og der mistet jeg antakelig AnneKalvig av den mjuk-okkulte reisen over Styx som startet med ""Hereafter"" (anmeldt annetsteds på samme nettsted akkurat nå). 
Grunnen er et enkelt mirakel: 
Svenskene, av alle folk, gjenfant vampyren. 
""La den rette komme inn"" fra 2008 forteller den sterkestevampyrfortellingen noensinne; en intuitiv og rar kromosom-film som gikk inn idin sjels byggesteiner og ryddet dem til. 

Mange var veldig spente på den amerikanske nyinnspillingen""Let me in"". 
Det gikk veldig bra. 

Også versjonen til Matt Reeves balanserer vakkert på denparadoksale oppgrensinga mellom eskapistisk mobbeoffer-psykologi og kroppsnær,hjertebankende vampyrpoesi. 
Nøkkelbegrepet i filmen er den doble bønnen""Slipp meg inn"". 
En liten gutt som føler seg forsvarsløst utenforblant skolegård-mobberne. 
Ei egentlig ukjønnlig 12-årig jente som må ha blodfor å leve og følgelig er på en uendelig udødelighetsreise utenfor alt. 
Bådekjærlighet, lovlighet og forstand. 

Man kan finne ut mye klokt i den snedige grøsseren, men istedet for å fortape seg i politikerforestillinger om at dette må vi gjøre noemed, vil antakelig de fleste ha størst utbytte av å se ""Let me in""som en intuitiv film. 
Nærheten mellom de to kan like gjerne beskrivekjærlighetens vesen som at den er et annerledes bloddrama. 

Bildene er kaldere enn vintermorgeners busseter ogventeblikk. 
Dette er en skildring av to skremte kroppers forsøk på å deleegenvarme. 
Et forråtna vinterlys som minner om ødelagt appelsin. 
Stygg ogforkasta overflødighetssnø. 
Slipp meg ut. 
Slipp meg inn. 

Den lille vampyren Abby spilles av Chloë Grace Moretz somvar Hit-Girl i ""Kick-Ass"". 
Owen spilles av Kodi Smit-McPhee fra""The road"". 
Wow. 
For et par. 

Følg meg på Twitter: 
@arilabra 
",1
"Blodsbånd
Ei skrutvinne av ein film. 
Og den strammar seg saktare og hardare enn du skulle ønske deg. 

Marius Holst har ikkje regissert spelefilm sidan 2001, då han gav oss dramaet ”Øyenstikker”. 
6 år etter er han her med ”Blodsbånd”, eit intenst drama om det å leite etter ein far som har forsvunne. 

Mirush (forresten også filmens utlandske tittel) er ein 15-åring som legg ut på leiting etter faren sin, og som difor endar opp i Noreg. 

Frekk og frampå som han er, kjem han seg etter kvart innpå faren sin, men òg innpå den albanske mafiaen. 
Og dei leikar ikkje butikk, for å seie det slik. 
Dei leikar organisert kriminalitet. 

Regissør Holst leikar heller ikkje butikk. 
”Blodsbånd” rullar roleg i gang med eit forsiktig anslag i Kosovo, og tek steget vidare i kritisk retning i Noreg. 
Heile tida tett og intimt, med ei urovekkandes tone som underlag. 

”Blodsbånd” er verkelegheitsnær på ein spent måte, det er som å sjå ein unge som stemmer den grovaste strengen på gitaren til den smell rett over fingrane på han. 

Karakterane i ”Blodsbånd” er truverdige, og Nazif Muarrem, som spelar Mirush, er eit funn. 
Han er ganske enkelt så nærverande i rolla at det er vanskeleg å sjå for seg filmen utan han. 
Sist eg såg ein slik prestasjon, var i russiske ”Tilbake”, av Andrey Zvyagintsev. 

Noko eg saknar i ”Blodsbånd”, er ei meir nyansert morsfigur. 
Eg har sett Mirjana Karanovich før, og eg veit at ho kan gje meir til ei rolle enn å berre være bleik og mållaus. 
Det blir yrkeslaust å sjå på. 

Andre skodespelarar overbevisar også, og spesielt gjer Glenn Andrè Kaada og Ramadan Huseini sterke rollar i kvar sin ende av hyggelegheitsskalaen. 

Eg har ikkje tenkt over det slik før, men kor stor er ikkje skilnaden mellom ein supertriveleg siddis og eit monstrøst bandemedlem med albansk aksent? 

Musikken i ”Blodsbånd” er nydeleg. 
Eg er fullstendig ærleg med at eg er svak for musikk med balkansk preg, men eg veit at musikken i denne filmen byggjar godt opp under stemninga som skal formidlast. 
Komponist Franco Piersanti leverar beint fram gull for øyrane. 

Det regissør Holst legg opp til med dette europeiske samarbeidet, lovar godt for norsk film. 
Det er forfriskande med litt andre ansikt enn dei same gamle norske og eit anna talemål. 

Når filmen nærmar seg slutten, synest eg at tilfeldigheita kjem litt vel tett. 
Og det er eit tungt sukk å trekke når karakterar som eg trur på, går i vei og gjer tabbar som eg trudde alle visste ein skulle unngå. 

Viss alle hadde unngått desse tabbane hadde kanskje ingen gjort nokon feil, men eg er sikker på at det finst mange alternative måtar å drite seg ut på. 

”Blodsbånd” er alt i alt ei vellykka kinooppleving. 
Ta turen! 
",1
"Filmanmeldelse:«Bridge of Spies» 

Tett, godt og velspilt drama fra den gang den kalde krigen var på frysepunktet. 

Men gufset fra gamle dager er ikke langt unna. 
Også i dag skytes fly ned som følge av høypolitisk spenning. 

«Bridge of Spies» 

I «Bridge of Spies» har noen av de beste menn i filmbransjen samlet sine muskler for å lage et sobert drama der det verbale psykologiske spillet er avgjørende for utfallet. 

Brødrene Joel og Ethan Coen står bak manus, Spielberg har hendene på regien og Tom Hanks fremstår med pålitelig pondus som advokat med høy integritet og diplomatiske evner. 

Det handler om da et amerikansk U2 fly på 60-tallet ble skutt ned over Sovjetunionen. 
Piloten Francis Gary Powers overlever, blir tatt til fange og dømt til fengsel og forvaring. 

I USA er Rudolf Abel arrestert som sovjetisk spion. 
Han har unngått dødsdom takket være en advokat, Jim Donovan, som trosser den hatske opinion og forfekter Abels rett til fair behandling – og smartingen Donovan innser at Abel kan bli et trumfkort i en mulig utvekslingsavtale spioner imellom. 

Mer enn å fokusere på ren action og helter kontra skurker, så handler dette om realpolitikk i en verden som var på bristepunktet. 
Det var Vesten mot kommunismen, og ingen var helt sikre på om en total-ødeleggende atomkrig var rett rundt hjørnet. 
Spionasje og kontraspionasje foregikk i alle leire, ofte med det splittede Berlin som arena. 

Filmen er bygget opp som et tradisjonelt drama, der blikk, replikker, elegant fotografering og talende pauser vektlegges. 
Tom Hanks bærer i seg troverdigheten og staheten til en advokat som hele tiden balanserer på den riktige linjen hva moral og rettferdighet angår. 

Disse egenskaper blir trumfkortet til de amerikanske myndigheter som trenger en utenforstående forhandler i de diplomatiske gråsoner. 
Samspillet mellom Hanks og Rylance som spionen Abel er preget av verdighet på en rak og ujålete måte. 

Denne edruelige og tydelige filmen er også en besk parallell til høyst dagsaktuelle hendelser. 
",1
"Tror du på mirakler?
«Miraklet i Lourdes» er en munter film på en minimalistisk måte. 

||| 
FILM: 
Med et tydelig slektskap til filmskapere som Aki Kaurismäki og Roy Andersson, tegner Jessica Hausner fram en severdig film om den multippel sklerose-rammede Christines pilegrimsreise til Lourdes. 

Lammet 
Filmen åpner med at bordene i klosteret blir dekket. 
Kameraet er stillestående og observerende. 
Så setter pilgrimene seg til bords. 
Deriblant mange syke, som har kommet til klosteret for å søke frelse og kanskje helbredelse i byens hellige grotter. 
Christene har derimot reist fordi hun vanligvis sliter med å komme seg noe sted. 
Her er hun en del av et program, får en pleier og får delta i sosiale tilstelninger, til tross for at hun er lammet fra halsen og ned. 

Klassisk Filmen er satt sammen av en rekke stillestående tablåer, og vi følger Christine til messe, til utflukter og til sengs. 
Klosterets ansatte enser nærmest ikke de pleietrengende, men er opptatt av sitt eget liv og sine trivialiteter, og det interessante med filmen er grensen mellom det å bli sett og ikke, det å være en del av flyten og ikke. 

Lydbildet er preget av klassisk musikk, og det er tydelig at lyd er lagt på i postproduksjon, siden stemmene ofte ikke er i synk med leppebevegelsene - et irritasjonsmoment man kjapt bærer over med. 

Ambisiøs Sylvie Testud spiller godt som den rullestolavhengige Christine, og får maks ut av de få midlene hun har til rådighet for å skape sin figur. 
Hennes ansiktsuttrykk, hennes blikk, sier mer enn ord, og hun viser hvor mye følelser som ligger i et ansikt. 
Transformasjonen Christine går igjennom er også strålende utført. 
Jessica Hausner er ambisiøs med sin film og holder seg til streng minimalisme historien igjennom. 
Det er en munterhet i filmen, men også en sorg og en kritikk, og mirakelet som alle har kommet for å oppleve, og som etter hvert finner sted, viser seg å være like mye en byrde, som en velsignelse. 
",1
"Film:Animert Kafka-mareritt 

Animert biografisk «dokumentar» av «Vals med Bashir» (2008)-skolen. 

Om rumeneren Claudiu Crulic, som i 2007 ble arrestert for tyveri i Polen, og innledet en sultestreik som tok livet av ham mens han fremdeles satt i varetekt. 
Han hadde vært i Italia da tyveriet fant sted. 

«Crulic - stemmen fra graven» er svært visuelt oppfinnsom, og tar i bruk en rekke animasjonsteknikker, ikke minst vakre håndmalte maleritablåer. 

Første halvdel, om Crulics liv opp inntil arrestasjonen, er preget av en noe underlig vektlegging av det trivielle (filmen er glad i detaljer og oppramsing) på bekostning av det skjellsettende (Crulic mister et barn, men vi får ikke vite hvordan). 

Etter arrestasjonen blir filmen mørkt kafkask. 
Skildringene av sultens gradvise effekt på Crulics kropp føles nesten like fysiske som de i Steve McQueens krevende «Hunger» (2008). 
Kampen mot et byråkrati som fraskrev seg ansvar, blir en historie om den totale eksistensielle ensomhet og utmattelse. 

Historien fortelles, sort galgenhumoristisk, av Crulic selv, fra det hinsidige. 
Her og der benyttes det fotografier og TV-opptak, som for å minne om oss at dette riktignok er animasjon, men også en historie fra virkeligheten. 

MORTEN STÅLE NILSEN 
",1
"Reflektert om krig
Regi: 
Errol Norris. 
Dokumentarfilm om Robert McNamara. 
For alle. 

Den aldrende, intelligente og skarpe Robert McNamara (87) serverer i «The Fog of War» en refleksjon rundt temaet krig som man bør få med seg. 

Ikke fordi det kommer fram så veldig mye nytt om amerikanernes i perioder svært så krigshissende politikk, men fordi filmens elleve «leksjoner» samlet gir et innsiktsfullt bilde av tankegang og beslutningsprosesser når det gjelder krig. 

McNamara var toppdirektør for bilgiganten Ford da han ble hentet av president John F. Kennedy som forsvarsminister i 1960. 
Den nye forsvarsministeren hadde krigserfaring som oberstløytnant i forsvaret i tiden 1944-46 og var medansvarlig for bombingen av flere japanske byer. 
Som forsvarsminister var han i perioden 1960 til 1968 høyst delaktig i Cuba-krisen og det økende amerikanske engasjement i Vietnam. 

Dette snakker McNamara om med usentimental innlevelse og klar vurderingsevne foran kameraet til regissør Errol Morris. 
Han svarer fremdeles ikke på alt hva angår følsomme tema, men gir svært mye av seg selv. 

Sammen med gammelt filmmateriale, TV-sendinger og ikke minst lydbåndopptak kartlegges det dramatiske og turbulente politiske bilde som utgjorde 60-årene. 

Men han unnskylder seg ikke - tar sin del av støyten for at amerikanske Vietnam-motstandere så på ham som en krigsbølle av dimensjoner. 

Filmen er delt inn i leksjoner McNamara har erfart gjennom sitt aktive liv, leksjoner der han reflekterer rundt teser som «å ha empati med fienden», «fornuften vil ikke redde oss», «å være forberedt på å forandre din tankegang» og «for å gjøre noe godt, må du kanskje gjøre noe ondt». 

Disse filosofiske/psykologiske aspektene setter ikke minst dagens amerikanske krigspolitikk i et grelt perspektiv. 
",1
"Speeda svenske
«Cash» står sterkt og virkningsfullt fram som en helt usedvanlig ekte, nerveslitende moderne skandinavisk thriller! 

Boken er basert på det svenske forfatterfenomenet Jens Lapidus gjennombruddskrim. 
Lapidus har en grundig juridisk og samfunnsfaglig bakgrunn. 
Det avspeiles i denne filmen, som han en gjennomført troverdighet i alt fra rollebesetning til spenningsoppbygging - og derfor gjør den meget sebar. 

Det handler om «JW», flink og kjapp handelshøyskolestudent, med et par utpregede, kompleksdrevede svakheter: 
Han kommer fra en ytterst beskjeden bakgrunn. 
Og vil så gjerne, så gjerne leke med de rike og peneste unge menneskene i Stockholm. 
Det er et strev! 

Slik ramler han inn i storkriminalitet, ikke helt tilfeldig: 
Hans helt naturlige grådighet fører ham via et Sverige på økonomisk nedtur inn i en grov kriminalitet, som han er alt for naiv til å beherske. 
Det må gå galt... 

Som man forstår: 
Oppskriften er velkjent, «hardkokt». 
Forbildene er lette å finne. 
Men så er det dét med så klare sjangerfilmer, da, at hvordan de gjennomføres er ofte viktigere enn selve plottet. 

Det er her «Cash» briljerer: 
Fra typene i de forskjellige konkurrerende, utenlandske bandene; via beskrivelsen av et økonomisk skrantende Sverige; hvordan en sosial klatrer i en ubarmhjertig sossemiljø knekker kodene; til den menneskelige siden av saken selv for rått kriminelle: 
Det sitter rett og slett som et skudd. 
Her er ikke en enste superhelt. 
Bare troverdige mennesker. 
Det er godt gjort, det er krimkvalitet av fint merke! 
",1
"99 % vellykket!
Skikkelig og dyptpløyende dokumentar om skikkelige og dyptpløyende artister. 

HANDLER OM: 
Filmen følger hiphop-gruppa Forente Minoriteter (FM) gjennom to år. 
Drømmen er å utgi plate. 
De er ""fremmedkulturelle"" ungdommer: 
Aminas familiebakgrunn er Kenya, Emir Bosnig, Assad er pakistaner av bakgrunn, Haji er iraner. 

DOM: 
En meget god, interessant og energisk dokumentarfilm! 
Ja, den er selvfølgelig også ""viktig""; som rapporter fra ""minoriteter"" gjerne er. 

Men glem helst alt det ""politisk korrekte"" her: 
Dette er først og fremst en norsk rapport fra en norsk virkelighet med skikkelige, dyktige og reflekterte nordmenn. 
De er ikke bare villige til, men åpenbart også i stand til, å bidra med viktige ting i samfunnet de er vokst opp i og lever ut sitt meddelelsesbehov i. 

Se bare på hvordan de jobber med språket: 
Et sted mellom norsk språknormering og ""kebab-norsk"" jobber de beinhardt med å pensle ut sitt eget velfungerende og pregnante vokabular for å finne akkurat det riktige og dekkende ordene for egen virksomhet. 
Norsk språkråd: 
Lytt og lær! 

Rundt ordene svever musikk og rytmer og stilutprøvinger i en vital strøm. 
Det er god musikk, rett og slett. 
Med gode tekster. 
Det er fire ulike personer med hver sine sterke sider, som går opp i en høyere enhet. 
Det er viktig for filmen! 

Like viktig er det at filmens hovedpersoner våger å være åpne og ærlige om seg selv og sitt liv. 
De inviterer til å bli kjent med dem, de er villige til å dele. 
Og i passasjer er det såpass nært, at det grenser mot det private. 
Dog uten å krysse noen anstendighetsgrense. 

Dette er sympatiske, interessante mennesker, som har noe ordentlig å komme med. 
Og de er dyktig regissert og tøylet inn en en helstøpt dokumentar. 

99 prosent vellykket! 
Den ene, prosenten, da? 
Vel: 
Slutten er for ørlite for slapp... 
",1
"TV-anmeldelse «Hvor er Thea?»:Lettvint seriekrim 

TV 2s forsøk på å knekke sosiale medier-kodene er en småslurvete fortsettelsesfortelling. 

«Hvor er Thea?» 

Norsk dramaserie 

TV 2 torsdager kl 22.40 og nesten daglig på TV 2 Sumo 

Med bl.a.: Iben Akerlie, Ingrid Unnur Giæver og Martin Lepperød 

Forhåndsomtalen til denne nye TV 2-serien har så langt fått mest oppmerksomhet for å rote seriepromo inn i en helt ordinær nyhetssending, uten å understreke at det kun var reklame. 
Selv om den allerede da var forhåndsinnsolgt som kanalens «Skam» – fordi den bruker sosiale medier til å formidle en fortelling. 
Sånn sett er den like mye TV 2s svar på NRK-serien «Jenter», som var konseptet der NRK kombinerte blogg med TV. 
Men det har ikke helt samme foroverlente schwung over seg. 

TV 2 beklager etter programreklame: 
– Dette skulle ikke skjedd 

«Hvor er Thea?» viser seg, i alle fall så langt, å være et ganske tradisjonelt forsvinningsmysterium. 
Hver oppdatering følger Theas venninne og samboer Liv (Iben Akerholt) mens hun nøster opp nye tråder. 
Ikke ulikt en god, gammeldags detektivføljetong, altså. 

Troverdigheten til serien som håndlaget blogg går på en smell få sekunder ut i det første klippet. 
Liv beskriver Thea og klipper inn opptak fra mobiltelefonen. 
Det som er helt usannsynlig, er at hun skulle ha tonesatt klippet med mørke, skumle strykere. 
Hvis da ikke Liv skulle vise seg å være en naturtalent av en videoredigerer med eksemplarisk dramatisk sans. 
Filmklippene er for profesjonelle, for godt lyssatt og for pent filmet til å være troverdige på bloggkonseptet. 

Les også: 
Sterkt comeback for Otto Jespersen 

Dét er til å leve med. 

Verre er det med de lite sannsynlige historiegrepene som er gjort for å få historien til å gå fremover. 
Fremdriften løses med klønete og forenklede løsninger. 
Liv får for eksempel enkelt tilgang til overvåkningsbilder fra 7-Eleven (lurer på hva Datatilsynet hadde sagt her), men får ikke til å åpne filen fordi hun har feil programvare. 
Dermed kan vi introduseres for en ny karakter, hennse datakyndige venn, Guttorm (Martin Lepperød). 

Et annet slurvete formbrudd er instagramkontoen HvorerThea. 
Den har innlegg fra over to måneder FØR Thea Vinger forsvinner i serien. 
Når man først skal skape en illusjon av et utvidet univers, bør man forvente stålkontroll på detaljene. 

Fikk du med deg: 
«Farmen»-Line: 
Gikk opp fire kilo på én uke 

Som en enkel fortsettelsesserie på internett fungerer det greit. 
For eksempel når noen banker på døren, ingen står utenfor og redigering og skuespill roper MYSTISK! 
SPENNENDE! 

Utfordringen til serien er både å klare å involvere bloggleserne – «Liv» svarer i det minste på kommentarene til blogginnleggene. 
Men mest å klare å holde oppe interessen i det potensielle flettverket som den første uken legger opp til, ikke minst i TV-versjonen. 

Hvis ikke kan dette fort bli husket som «Hva var Thea?» 

Anmeldelsen er basert på første ukes klipp og første episode. 

Se også: 
Medieforsker Synnøve Skarsbø 
Lindtner gjorde interessante funn da hun forsket på serien SKAM: 
",0
"Emo-fantasi for samurai-jenter
«Sucker punch» er noe så flott som en visuell og fonetisk renselse og en påminnelse om hva film kan være om man ikke har hengt seg opp i forestillingen om at hensikten er å vise fram stygge gensere. 

Zack Snyder er regissøren bak «Watchmen» og «300», og han har laget en djupt og psykosomatisk stilisert film for de som kan føle rocknrollen rulle i en ildsprutende drage. 
Dette er fantasy-emo-stuff med samurai-sverd og jentemuskler. 
Det er en styggvakker fabulering omkring verden som et horehus. 
Det er et øyesvimlende melodrama om å være jente i undertrykkernes galehus og forsøke å komme ut derfra. 
Det er voldsomt dikt om en engel og hva hun kom hit for. 

Det starter med at den angeliske Emily Brownings mor dør. 
Browning synger sin versjon av «Sweet dreams» og føres etter et vådeskudd til Lennox galehus, som i lobotomiens øyeblikk blir til et slags bordell, der kvinnene danser for rike menn og gud vet hva. 
I en drøm i drømmen setter Babydoll i gang et fantasy-opprør som hender i hodet hennes hver gang hun danser. 
Yoav synger «Where is my mind» med Emily B. 
Da Björk jamrer i gang «Army of me» kaster jentungen seg ut i en visualistisk, svevende samurai-kamp. 
Når Emiliana Torrini synger «White rabbit» er hun i første verdenskrig. 
Siden følger mer smertefulle, tunge inngripener av musikk som fyller kinosalen så den buler: 
«I want it all/We will rock you»-remix med Queen, Armageddon Aka Geddy, «Search and destroy», Skunk Anansie, «Tomorrow never knows» med Alison Mosshart og Carla Azar osv. 
Det kommer orker og drager, det kommer roboter og et slags space-ritt på The Apprentices himmeltrikk. 
Znyders fantasier starter høyt oppe i hypofysen, og de beveger seg bare oppover til et malerisk nivå som gjør computergrafikken til kunst og nytelse. 

Og det rareste er at filmen holder fast i historien sin. 
Den forteller et pompøst emo-eventyr om frigjøring, der det avsondra sinnet er eneste fluktveien fra halliker og horekunder. 

Da lerretet blir svart, sier stemmen: 
«Dere har våpnene. 
Kjemp.» 

OK. 
Men først skal jeg kjøpe soundtracket. 

Følg meg på Twitter: 
@arilabra 
",1
"Nyt hvert sekund
""Moonrise kingdom"" er først og fremst en stilistisk særhet, og så kan man innbille seg at den handler om familien eller kjærligheten så mye man vil. 
Wes Anderson har laget en film om måten å oppleve verden på. 
Så gjør det. 

USA. 
2012. 
1 time, 33 minutter. 
7 år. 
Regi: Wes Anderson. 
Med: 
Edward Norton, Bruce Willis, Bill Murray, Jared Gilman, Kara Hayward, Tilda Swinton. 

Dette er både en briljant og en deilig film, men det er stor sjanse for at du ikke vil se den, for den er rar. 

Wes Anderson er den fantastiske filmskaperen som laget Roald Dahls «Den fantastiske Herr Rev» som dokkefilm i feil fart. 
Hvert sekund var en sær opplevelse av at virkelighet ble gjenfødt, ikke kopiert. 
Det høres alvorlig ut, men ikke la deg lure. 
Virkeligheten er det minst seriøse som finnes, men den er baktalt av de fleste. 

«Moonrise kingdom» gjør noe av det samme i vanlig spillefilm. 
Filmen har en rytme som fører til at de mest trivielle hendelser føles formelt feil, eller som revynumre eller som feilregisserte skoleoppsetninger av «Romeo & Julie» eller som en bisarr militærkomedie. 
Replikkene blir sagt med det samme distinkte fraværet av tvil som også fantes i Herr Rev-filmen. 
Stiliseringen er ikke poetisk, den er revolusjonær og anti-autoritær, dette er en måte å snakke på som opphever innflytelse. 
Men det høres også alvorlig ut, og innflytelse er noe av det minst seriøse som finnes. 
Men baktalt. 

Nå har jeg beskrevet en blanding av barnlig og filosofisk uansvarlig filmstil så godt jeg kan. 
Den er ikke skapt for å bli beskrevet. 
Den er skapt for opplevelsen av noe stort og viktig. 
Men for å oppdage det, må man ta det religiøse nøkkelbegrepet Paradoks og tviholde på det. 
Man kan holde den store P-en opp mot sola og se ekornene gjennom den, eller man kan la det være. 
Uansett. 
De elskende kommer til å få hverandre. 
Noen vil føle at Wes Anderson er i slekt med John Irvings første romaner fordi alle store hendelser ble skildret som poetiske uhell. 
Bortsett fra at dette ikke er poetisk, men opprørsk. 
Og bortsett fra at alle hos Irving til slutt fikk sex. 

Handlingen er fra 1950-tallet, som best kan beskrives som den gang alle var speidere. 
Suzy bor i en storfamilie på Summer’s End, og der spiller barna Purcell på reisegrammofon. 
Sam er blitt borte fra speiderleiren til Edward Norton. 
Den foreldreløse trøbbelmakeren har rømt med sin hemmelige kjæreste i en perfekt planlagt og presist gjennomført speider-ekspedisjon. 

Fordi de bare er tolv år, blir de forfulgt både av Suzys bitre far Bill Murray, hans kone Frances McDormand, hennes elsker politisjef Bruce Willis og den samlede speiderbevegelse, ledet av Harvey Keitel. 
Dessuten er barnevernet på vei gjennom tordenværet, og det unge paret skal skilles, selv om de ble viet av materialforvalteren i Camp Lebanon. 

Utrolige ting skjer i rask rekkefølge. 
Humoren er deilig som å ta på hjorteskinn, og handlingen er vakker og irriterende og ubeskrivelig sær. 
Men den ble ikke laget for å bli beskrevet. 
Den ble laget for å bli opplevd, og som opplevelse er Wes Andersons film uimotståelig uvesentlig, stinn av fullbrakt natur-romantikk og litt mer overfladisk enn plakk. 
",1
"Sci-fi-skuffelse
«District 9» (2009) var en åpenbaring. 
En drivende godt fortalt sci-fi film, laget for en slikk og ingenting. 

Den traff som lyn fra klar himmel. 

I anledning sin langfilm nummer to har den sørafrikanske regissøren og manusforfatteren Neill Blomkamp fått mer penger mellom hendene. 
Der den 34 år gamle auteuren lagde gull av et B-filmutgangspunkt forrige gang («District 9» kostet rundt tretti millioner dollar), gjør han her det stikk motsatte. 
I «Elysium» bruker Blomkamp 100 millioner dollar på å komme opp med en film som føles billig. 

«Elysium» har i likhet med forgjengeren et politisk ærend. 
Der «District 9» handlet om systemisk rasisme -filmen var en kanskje vel tydelig apartheid-analogi - er det sosiale forskjeller og immigrasjonslover Blomkamp vil sette søkelyset på nå. 

Vi er i 2145. 
Los Angeles ser ut som en favela. 
De bemidlede har for lengst stukket av fra jordkloden, og lever nå i luksuriøse romkolonier. 
Disse er synlige for stakkarene som er blitt igjen her nede: 
Lutfattige mennesker uten fremtidshåp eller et fungerende helsevesen. 
Bare de «heldige» har jobb, og da som slavearbeidere i bedrifter som eies av De Der Oppe. 

En slik arbeider, Max (Damon), blir en dag stråleskadet på jobb, og får beskjed om at han har fem dager igjen å leve. 
Om han skal ha en sjanse, må han komme seg opp dit, til kolonien Elysium, der de har fantastiske maskiner som kan helbrede sykdom på null tid. 

I det kriminelle miljøet, som Max tidligere var en del av, får han et tilbud han ikke kan si nei til: 
En reise til Elysium, i bytte mot en kriminell tjeneste. 
Han skal overføre tankene, den «biologiske dataen», fra en rik industrileder (Fichtner) til sitt eget hode. 
Motivet er å tilgang til viktige koder og innloggingsopplysninger, og med de forandre immigrasjonslovene på Elysium. 
Samtidig foregår det et politisk kupp på kolonien, som involverer den samme magnaten, samt forsvarssjefen Delacourt (Foster). 

Historien er lite sofistikert. 
Dialogene og replikkene er basale - på dette feltet bør Blomkamp virkelig få hjelp neste gang. 
Actionsekvensene er uoversiktlige, nesten amatørmessige. 
Den lille kjærlighetshistorien er like unødvendig som den er infantil. 
Slutten er både klønete, ulogisk og pompøs. 

Skurkene er karikerte: 
Frilansbanditten Kruger, spilt av Sharlto Copley (så god i «District 9»), er en tegneserieslemming som snakker med en ufyselig sørafrikansk aksent. 
Og har Jodie Foster noen gang vært svakere enn her? 
Det hjelper ikke at hun er elendig dubbet i store deler av filmen. 

«Elysium» er bedre jo mer den minner om forgjengeren: 
I designen på de futuristiske våpnene, i kontrastene mellom den søplete, «Mad Max»-aktige dystopien på jorden og den glinsende velstanden på kolonien. 

Alt i alt bærer filmen et litt trist bud om at Blomkamp muligens er en «one trick pony», en fyr som allerede har fortalt den ene historien han hadde. 
Både energien og poesien synes å ha forlatt ham. 

«Elysium» er kanskje ingen kalkun. 
Den innebærer likevel to skritt bakover og ett til siden for den unge, lovende regissøren. 
For meg er det årets største skuffelse. 

MORTEN STÅLE NILSEN 
",0
"Storm i et badekar
Visuelt slående, men uengasjerende magisk realisme. 

«Beasts of the Southern Wild» utspiller seg i The Bathtub; et lite samfunn av utskudd som klamrer seg fast i en liten flik av Louisianas stormherjede kyst. 

Her lever den seks år gamle jenten Hushpuppy og hennes alkoholiserte far i et hus bygget av drivved, søppel og rester av en sivilisasjon innbyggerne – eller deres forfedre – en gang var en del av. 
The Bathtub preges av en fattigdom som er så grotesk at den blir vakker: 
Det er en kaotisk, dionysisk eventyrverden hvor de voksnes liv er viet musikk, rus og jakten etter mat, mens barna for det meste overlates til seg selv. 

Som publikum ser vi The Bathtub gjennom Hushpuppys øyne, og ettersom den lille jenten ikke skiller mellom verdenene i og utenfor hodet sitt, er det en både fascinerende og frustrerende opplevelse. 
Alt i alt er «Beasts of the Southern Wild» en visuelt imponerende film hvis handling det er vanskelig å bry seg noe særlig om. 

Hovedproblemet er at Hushpuppy skildres med det samme mytiske tilsnittet som den verden hun er en del av, hvilket gjør det vanskelig å tillegge henne psykologien og de følelsesmessige behovene til en normal seksåring. 

Snarere enn å berike det sentrale far/datter-dramaet, drukner filmens eventyrelementer fortellingen i et hav av visuelt slående, men samtidig platte og rotete metaforer som glir over lerretet som kontekstløse feberdrømmer. 

Regissør Benh Zeitlin gjør det heller ikke lett for seg når han lar filmens klimaks inntreffe allerede i løpet av de første minuttene: 
I en blendende tittelsekvens kjører han på med alt han har av ekstatisk musikk og assosiasjonsskapende bilder. 
Resten av filmen mislykkes i å gjenskape denne sekvensens flyktige magi, ettersom bildenes poetiske og symbolske kraft utvannes i takt med at de tillegges mer substans. 

Når filmen likevel ender opp som en anbefalelsesverdig kinoopplevelse, er det helt og holdent på grunn av de grotesk vakre og tidvis svært sanselige bildene Zeitlin og hans medarbeidere har komponert. 
For selv om den desperat prøver å gi inntrykk av det motsatte, er «Beasts of the Southern Wild» en grunn og overflatisk film – om enn en grunn og overflatisk film som reddes av ren og skjær visuell entusiasme. 

Er du enig med anmelderen? 
Si din mening her: 
",1
"2019:After the Fall of New York 

Stor kreativitet og skaperglede på lavbudsjett 

Om det er morgen eller kveld, er usikkert. 
Himmelen og skyskraperne går i ett i en mørk blå farge og nærmest kamera, under et brukar, står en vansiret afroamerikaner og spiller trompet. 

Atomkrigskatastrofe 

Så hører jeg en ukjent fortellerstemme: 

""Det har gått 20 år siden atomkrigskatastrofen. 
Lederen for Eurak-monarkiet, den mektige Europa-Afrika-Asia-alliansen som trykket på den ulykksalige knappen har utropt seg til vinner. 
Men jorden er nå bare en radioaktiv ørken befolket av mennesker berøvet alt framtidshåp. 
Strålingen er forferdelig. 
Noen få vanskapte skapninger ble født rett etter krigen, så ingenting. 
Det har ikke blitt født et menneskebarn på 15 år."" 

Det er snart tretti år siden Sergio Martino regisserte 2019: 
After the Fall of New York, og denne uka ble den sluppet i norsk versjon på dvd. 

Den er en del av en større bølge apokalyptiske sci-fi-eventyr utgitt på tidlig åttitall som en følge av Mad Max og Escape from New Yorks popularitet, men også med klare paralleller til Star Wars. 

Marihuanasmugling 

Som i Mad Max og Star Wars er det også her outsideren som må slåss ""det godes kamp"", og outsideren foretrekker modifiserte kjøretøyer på landeveien. 

Ifølge ekstramaterialet på dvden havna helten, den fåmælte deadpanhelten Parsifal, spilt av Michael Sopkiw, borti skuespilleryrket på grunn av en marihuanadom som gjorde ham ute av stand til å forlate USA. 

I USA fikk han tilbudet om å jobbe som fotomodell, og det er en kjensgjerning at modellyrket ofte fører inn i skuespilleryrket. 
Dessuten er Sopkiw kjempegod til å hoppe, noe som kommer godt med i alle filmens komiske kampsekvenser. 

Parsifal slekter på Han Solo 

Helten Parsifal kan med fordel sammenlignes med Han Solo, både fordi han motvillig dras inn i eventyret med løfte om egen vinning, men også fordi han etter hvert får følge av diverse eksotiske figurer av diverse størrelse og utseende. 

Et tivoli på tur 

Figurene i 2019 passer liksom ikke inn noen steder; 

Gatekrigerne går i baseballjakker med he-man-vester og skinndetaljer. 

Eurasiasoldatene er sorte riddere til hest, og er lett å assosiere med Monty Python. 

Ørkenfolket er kledt litt som Donkeyboy-generasjonen. 

Dvergene lever for seg i huler i fjellet med rolig panfløytemusikk i bakgrunnen. 

Apefolket lever i en innendørs popartverden, frontet av George Eastman som Big Ape. 

I det hele tatt minner gjengen meg om et tivoli på tur; dvergen, apemannen, kloakkdama, den sterke mannen og så videre. 

Minimodeller 

Den apokalyptiske stemningen er faktisk overbevisende, og Martino har valgt stedene godt. 

2019 er åpenbart gjort på lavbudsjett, men med stor kreativitet og skaperglede. 

Der det trengs storslagne oversiktsbilder brukes det mye sjarmerende småskala: 
Manhattans horisont som jeg nevnte innledningsvis, nærbilder av skyskrapere som står igjen som nakne skjelletter og det romstasjonaktige hovedkvarter for de onde i isødet. 

Småskalamodellene gir 2019 en slags eventyrfølelse, selv om det kanskje ikke var slik det var tenkt. 

Rett til å drepe 

Men så var det den totale opplevelsen av 2019 da...den er, som du sikkert har skjønt, veldig rar. 
Men jeg kjøper det så godt jeg kan. 
Jeg er velvillig innstilt, kan du si. 

Men det er ting som har skjedd i overgangen fra sivilisasjon til ødeland som ikke så lett lar seg forklare. 
For eksempel at besittelse av gullfargede blikkbokslokk gir deg rett til å drepe. 

Slike ting er nok vanskelig å forklare for en person som ikke har opplevd atomkrig og kjølvannet av en slik, og uforklarlige ting trenger ikke å ødelegge så lenge flyten er god og jeg engasjerer meg i filmen. 

2019 skrever over sjangre 

Engasjementet mitt varierer litt i løpet av filmen, og jeg går fra å være skeptisk til strålingsofre med dårlige lim-og-rødtusj-sår i ansiktet til å fascineres av Parsifal som tar en dverg i forsvar med utsagnet ""det er ikke hans feil at han ikke er et barn"". 
Fullstendig rart, og veldig herlig. 

2019 er delt mellom eventyr og dystopi - en rar miks som kanskje havnet litt skjevt ut. 

2019: 
After the Fall of New York er ute på dvd 25.5.2011. 

Kommentarer? 
Værsågod, feltet under er ditt! 
",1
"To på tur
«Helt vilt» er som «Gutta på tur». 
De er bare færre på turen. 

TV: 
4 Tenk, tretten år er gått siden smørblide Arne Hjeltnes dro med seg Arne Brimi og jovialduoen Bjørn Dæhlie og Vegard Ulvang ut i skog og mark for å jakte, fiske, kokke og skåle. 

Er du blant de mange som har savna et stemningsfullt friluftsprogram med karer som mesker seg med selvskutt ved leirbål, kan du glede deg til å følge den jaktfrelste skuespiller og mannemann Stig Henrik Hoff når han i kveld legger ut på jakt med stjernekokk og bygutt Daniél Rogue Madsen. 

Her vanker vel så mye campstemning, matprat, fagre naturbilder og jaktspenning. 

De er som «Gutta på tur». 
Bare færre. 
Derfor kan det bli litt mye. 

Heia lokalmat! 
I kveld kan du se dem besøke Hitra, hvor Hoffern skal jakte hjort. 
Sammen bor de i trucken som han selv har sveiset et imponerende kjøkken og hengekøyeanretning til. 
Det spilles på at Hoff er en erkemannemann med sneip i munnviken, mens kokken fra Stavanger er over seg av begeistring bare han får kikke inn i et fjøs eller sikte på hjort — med kikkert. 
Morsomt. 

De har en fin kompistone og er lidenskapelig engasjerte. 

Vi liker at Rouge Madsen besøker ulike produsenter av lokalmat, i kveld osteprodusentene ved Hitra gårdsmat. 
Her får stuttreist, norsk kvalitetsmat velfortjent oppmerksomhet. 
Han blir også med en lokal kamskjelldykker, slikt gir gode naturmøter med ulike norske landskap og mennesker som lever av våre råvarer. 

Konseptet kokk + natur er en vinnerkombinasjon. 
Vi lar oss friste og han gjør det enkelt å følge matlagingen, selv om de færreste jegere stiller med fikendressing i teltet. 

Det er selvsagt spenning, også, når hjorten kommer trippende og vi får dele siktet med en heltent Hoff. 

Mye av det samme Programmet, solid produsert og tuftet på god research i lokalmiljø, har alle ingredienser som skal til for å glede friluftsfans. 
Aberet må være at episodene kan bli litt lange når bare to småpludrer. 
Selv om de er engasjerte og sjarmerende typer, blir det til tider litt mye «dette var utrolig godt» og venting på standplass. 

Fra tid til annen sper de på med å mumle litt om forholdene sine. 
Det er da man tenker det kanskje kunne gjort seg om de var et par til på tur. 
De kan sikkert ringe Arne Hjeltnes. 
",1
"Den indre villmarken
«Wild» tar skritt etter skritt etter skritt, og det er overraskende engasjerende. 

FILM: 
«Selv når jeg kjeder meg, er jeg interessert», skrev kritiker James Wood om Knausgårds «Min kamp». 
Den som kryper inn fra vårlyset til kinomørket for å se «Wild», som handler om en tre måneder lang fottur i villmarken langs hele USAs vestkyst, kan komme til å tenke noe av det samme: 
Dette burde vært ensformig, i alle fall iblant, men det er ikke det, det lever og engasjerer. 

Som så ofte i Hollywood, som har forbløffende lite tiltro til sin egen fantasi om dagen, er det en virkelig historie som ligger i bunn: 
«Wild» gjenforteller opplevelsene til Cheryl Strayed, som sank ned i en sump av heroin og gledesløs serieutroskap etter sin mors død, og som bestemte seg for at en lang, smertefull vandring gjennom naturen var det som skulle til for å få ting på stell. 

Viljesterk Witherspoon Bak sitt dukkeaktige nabojenteutseende har Reese Witherspoon alltid utstrålt en kolossal vilje, og de beste rollene hennes, som i «Election» og «Legally Blonde», gjør subtilt bruk av dette. 
I «Wild» fremstår hun som troverdig grim og seig, uten å gjøre et hamrende poeng av det. 

Samtidig som villmarksamatøren Cheryl jobber seg gjennom det majestetiske landskapet, gjenfortelles historien hennes: 
Om oppveksten først i et voldelig hjem, og så hos sin høyt elskede alenemor, spilt med rufsete glovarme av Laura Dern. 
Det er morens død som kaster datteren ut på en selvdestruktiv trasé. 

Skildrer sorg 
Hva som skjer i hodet ditt når du går, er skildret gjennom en artig voiceover: 
Cheryl grunner over en gammel pinlighet samtidig som en gammel plate snurrer rundt i hodet hennes, før de faktiske omgivelsene plutselig legger en snubleklar sten på stien. 

Men først og fremst skildrer «Wild» en sorg som aldri har blitt skikkelig bearbeidet, og et eksistensielt prosjekt som går ut på å fjerne seg selv fra alle vante sammenhenger, for å kunne se seg selv klart. 

Når hverdagen ikke finnes lenger og venner og familiemedlemmer er langt vekk, når vaner og sosiale bånd er satt på vent, hvem er du da? 
",1
"For Austen-fansen
Regi: 
Robin Swicord Med: 
Kathy Baker, Maria Bello, Emily Blunt 

Fem selvopptatte California-damer og én mann møtes for å diskutere Jane Austens seks romaner som de alle (unntatt den syklende nerden av en mann) har lest mange ganger før. 
Stjernefritt og «snakkete», med få overraskelser, men et par av karakterene rundt bordet utvikles nok til at man har lyst til å bli bedre kjent med dem. 
Og ekstramaterialet her byr på litt mer til Austen-fansen enn den sedvanlige «he's so fantastic to work with»-bakomfilmen. 
",1
"Den rosa panteren 2
Ok, så er ikke ”Den rosa panteren 2” komediens ”Citizen Kane”. 
Harald Zwart har prestert langt bedre ting enn dette, men helt bortkastet er filmen ikke. 

Jeg synes stemningen er relativt lystig, og at det ser ut som at de involverte har det gøy. 
Filmen inneholder morsomheter av både det vellykkede og mislykkede slaget. 
Noe er flaut, andre scener er genuint morsomme. 
Helheten er ok. 
Midt på treet, altså. 

Pink Panther-diamanten stjålet 

Flere av verdens skatter blir stjålet av den mystiske Tornadoen, blant annet den berømte Pink Panther-diamanten i Paris. 
Et drømmelag av etterforskere blir satt på saken, deriblant Jacques Clouseau (Steve Martin). 

Saken tar dem til Roma og Vatikanet før de må haste tilbake til Paris for å forsøke å finne Tornadoen. 
Men i løpet av denne tiden presterer Clouseau å stille seg selv og laget i et lite flatterende lys. 

Hårfint mellom god og dårlig humor 

Harald Zwart er en dreven regissør. 
Teknisk er filmen upåklagelig, og regien virker uanstrengt og gjennomført. 
Historien fortelles uten større dødpunkter, og er godt fotografert og klippet. 

Men et berømt sitat sier at ”dying is easy, comedy is hard”. 
Og det er virkelig en hårfin linje mellom god og dårlig humor. 
I ”Den rosa panteren 2” får vi servert humor på begge sider av linjen. 

Noe treffer blink, som for eksempel dialogen mellom Steve Martin og Lily Tomlin. 
Annen humor er skivebom, som Clouseaus besøk hos Paven. 

Martin best med Tomlin 

Mange vil sammenligne Steve Martins hovedrolle med Peter Sellers’ originale Clouseau. 
Det blir litt som å sammenligne druesaft mot årgangsvin. 
Martin fomler rundt med dårlig fransk aksent og har nok sett bedre dager, men fungerer greit i filmens komiske setting. 

Best er han når han får sparre med den imponerende rollebesetningen, som Andy Garcia, Jean Reno og Lily Tomlin. 
Spesielt scenene med Tomlin byr på god verbal humor jeg godt kunne sett mer av. 

Fungerer som familiefilm 

”Den rosa panteren 2” er kanskje den mest stjernetunge filmen Harald Zwart noen gang kommer til å regissere, men ikke den beste. 
En del av humoren fungerer ikke slik den burde. 
Likevel følte jeg ikke at jeg kastet bort tiden min, men at jeg var i selskap med en film som ville meg godt. 

Den fungerer kanskje best som familiefilm, og kunne med fordel vært dubbet til norsk, slik at også de aller yngste kunne sett den. 
Uansett bør Harald Zwart brette opp ermene når han nå går i gang med ”The Karate Kid”. 
Jeg er sikker på at han takler ungdomsaction enda bedre enn slapstick 
",0
"Filmanmeldelse ««Spider-Man: Homecoming»:Eddertoppen 

Stopp pressen! 
Det er blitt laget en vittig, varm og innmari underholdende superheltfilm! 

ACTIONKOMEDIE 

«Spider-Man: 
Homecoming» 

USA. 
12 år. 
Regi: 
Jon Watts. 

Med: 
Tom Holland, Michael Keaton, Robert Downey Jr., Marisa Tomei. 

«Spider-Man: 
Homecoming» tar opp den kronologiske tråden «noen måneder» etter der «Captain America: Civil War» (2016) slapp den (står det her), og presenterer oss for en nerdete, klønete, 15 år gammel Peter Parker som tar ekstraknekk etter skoletid som en slags superhelt for lokalmiljøet. 
Han konsentrerer seg om folk som raner minibanker og slikt. 

Han er allerede bitt av edderkoppen som ga ham ekstraordinære gaver, og således i gang med superheltgjerningen. 
Men han er ikke fullt utlært, og ikke ennå «en mann». 
Han er praktikant på Tony Starks (også kjent som Iron Man) avenger-akademi, der han får låne et ekstra nyttig Spider-Man kostyme, og er mildt sagt klar for å komme skikkelig i gang. 
Litt for klar, skal det vise seg. 

På dagtid er han selvsagt en helt vanlig tenåringsgutt, om enn usedvanlig god i allmennkunnskapsquizer, som bor hos sin tante May og har et veldig godt øye til den ett år eldre skjønnheten Liz (Laura Harrier). 

Les også: 
Fant ut at han hadde fått rollen som Spider-Man på nettet 

Samtidig, på en annen side av byen, driver Adrian Toomes, også kjent som Vulture (Keaton), og lager våpen av romvesenteknologi som han ulovlig plukker opp fra fartøy som er krasjlandet på jorden. 
De virker veldig godt. 

Gutt skal bli mann, leketøy skal lekes med og skurk skal nedkjempes – «Spider-Man: 
Homecoming» kommer sannelig ikke til å vinne noen priser for nybrottsarbeid. 

Men det som ikke bare redder denne superheltfilmen, men gjør den til et perlende stykke underholdning, er primært tre ting: 

1. 
Godt over middels karismatiske skuespillere i alle ledd. 
Med Keaton i meget godt, infamt slag som Toomes, og en Downey Jr. som er mer lik Al Pacino anno «Heat» (1995) enn noen gang før (da tenker jeg både på det fysiske utseendet og det stadige kjekkaseriet). 
Marisa Tomei også, som den veldig lite tanteaktige May (hun burde hatt mer å gjøre). 
Og aller mest britiske Holland, som både har sjarmen, fysikken og den forvirret uskyldige Harry Potter-«looken» til å spille en superhelttenåring i full blomst, plaget og opphisset av et ras av følelser. 

Les også: 
Han er fortsatt verdens best betalte skuespiller 

2. 
«Spider-Man: Homecoming» er nesten like mye en «high school»-dramakomedie som en superheltfilm. 
(Slapp av, gutter – jeg sa nesten). 
I slekt med åttitalls-auteuren John Hughes' klassikere, og på sitt beste med energien og idérikdommen til «Back To The Future» (1985). 
Enkelte av dialogvitsene er riktignok bløte og lettvinte. 
Men denne filmen har unektelig liv. 

3. 
Actionscenene, for en gang skyld imponerende, føles taktile. 
Hemmeligheten er dels at de i størst mulig grad lener seg på genuine «stunts» (husker dere slike?). 
At de dessuten utspiller seg i den virkelige, fysiske verden, for eksempel på toppen av Washington-monumentet og på Staten Island-ferga, bare understreker dette viktige momentet. 

Alt dette, samt The Beats «Save It For Later» på lydsporet. 
Til og med første halvdel av rulletekstene er preget av overskudd i denne overrumplende artige filmen. 

MORTEN STÅLE NILSEN 
",1
"Mannen som reddet Paris
Interessant kamp mellom fornuft og galskap. 

Mannen som reddet Paris heter egentlig Diplomati, men som alltid vil det øke besøkstallene med noen tusen med «Paris» i tittelen. 
Dette er likevel ingen postkort-film, selv om Paris er et viktig bakteppe for historien. 

Dette er et kammerspill med et spennende og fascinerende møte mellom to ulike mennesketyper, der byens skjebne står på spill mot slutten av andre verdenskrig. 

Filmen er fint regissert av veteranen Volker Schlöndorff (Blikktrommen), med to andre ringrever, André Dussollier og Niels Arestrup, i gode hovedroller, basert på virkelige personer og hendelser. 

Skal sprenge Paris 

Det meste foregår i en suite på Hôtel Le Meurice, ett av byens beste hoteller, i løpet av en avgjørende natt i august 1944. 

Den tyske generalen Dietrich von Choltitz (Niels Arestrup) har fått ordre om å sprenge Paris sine broer og viktigste monumenter, noe som vil få Seinen til å gå over sine bredder og legge store deler av byen under vann. 

Han blir oppsøkt av den svenske generalkonsulen Raoul Nordling (André Dussollier), som har til hensikt å forhindre det. 
Han innleder en samtale med Choltitz for å få ham til å nekte å følge Hitlers ordre. 

Vi vet hvordan dette ender. 
Paris finnes jo fremdeles. 
Filmens norske tittel avslører jo også en hel del. 
Men det er likevel interessant å se disse figurene når de braker sammen i en tilsynelatende fastlåst konflikt. 

Det er en kamp mellom fornuft og galskap, der det skal vise seg at det finnes nyanser. 
Choltitz holder Nordling i rommet lenge etter at han kunne ha sparket ham ut, noe som kanskje avslører hans tvil. 

Kanskje han ønsker at Nordling skal komme med gode nok argumenter slik at han blir nødt til å gi etter? 

Historien er en konsentrert og dramatisert skildring, bygget på historiske fakta, og påberoper seg ingen dokumentarisk troverdighet, men gir et godt bilde på den paniske tilstanden som oppsto da nazistene tapte Paris. 

Utfordrende problemstillinger 

Mannen som reddet Paris er en liten, stram film der det harde diplomatiet mellom Choltitz og Nordling gir flere interessante ordvekslinger med utfordrende problemstillinger. 

Arestrup er god som hard nazioffiser som likevel slipper glimt av menneskelighet gjennom sin kalde retorikk. 

Dussollier er også god som den milde, distingverte diplomaten som med kløkt og omhu setter sine verbale støt med skjult slagkraft. 

Filmen er basert på et teaterstykke av Cyril Gely, og bærer også preg av å være filmet teater. 
Kampen mellom de to herrene er spennende nok til å holde temperaturen gjennom den forholdsvis korte spilletiden på 1 time og 20 minutter. 

Innimellom forsøker Schlöndorff og gi handlingen litt rom og spenningstillegg med scener med offiserene og soldatene som skal utføre det omfattende sprengningsarbeidet, uten at det strengt tatt føles nødvendig. 

Det som gjør størst inntrykk, er arkivbilder fra den faktiske frigjøringen av Paris, blåst opp til cinemascope 
",1
"Troll til kjerringer
«Life As We Know It» slår et slag for de strenge, uironiske jentene med armene i kors. 

||| 
FILM: 
Den Katherine Heigl. 
Fra å være etablert som lege/undertøysmodell/drømmekjæreste i «Grey's Anatomy», har hun handlet lynraskt for å gjøre den humørløse kontrollfriken til sin signaturrolle; igjen og igjen går hun inn i roller som stressa singletons med to modi: 
En stram og litt for intens hyggelighet, der en følbar desperasjon skimtes bak de gnistrende øynene, og en sammenknepet misbilligelse, med armene i kors, der mannen som står foran henne og har skuffet henne på talløse måter bare kan våge å komme med en eller annen morsomhet. 

Ryggesløs 

I «Life As We Know It» er det Messer (Josh Duhamel) som får unngjelde: 
Han spiller ryggesløs playboy mot Heigls prektige Holly. 
De nærer et hjertelig gjensidig hat, men er begge bestevennene til et par som dør i en bilulykke. 
Et hendig testamente oppgir så Messer og Holly som verger for venneparets baby, og anbefaler at begge to flytter inn i det etterlatte huset. 

Blankpolert 

Et tragisk dødsfall er et underlig utgangspunkt for en romantisk komedie, hvilket «Life As We Know It» bærer preg av. 
For det meste er filmen en blankpolert dramakomedie med gjesteopptredener av forskjellige bleievitser. 
Den har ikke ett bemerkelsesverdig trekk, men legger nå og da en hverdagslig sjarm for dagen. 
Heigl og Duhamel gir inntrykk av å være vanlige mennesker med jobber og timeplaner, de har endog en viss gnist seg imellom, helst i øyeblikkene de glemmer at de blir betalt for å være arketyper og lite annet. 

Motorsykkelmann 

Det er mulig Matthew McConaughey var hjemme på pappaperm da «Life As We Know It» ble spilt inn, for Messer med motorsykkelen er vanligvis en rolle han har forkjøpsrett på: 
Den uansvarlige kvinnenedleggeren som blir frelst og reformert i møte med en ordentlig jente og utsikten til et familieliv, og som lokker millioner av kvinnelige kinogjengere til å tro at de både kan få den galantieren med de snedige komplimentene og den myke mannen med bæremeis i én og samme ekteskapskandidat. 
«Life As We Know It» utvikler seg da også til å bli porno for familiefetisjister. 
Den stiger gradvis mot et gispende klimaks av en barnebursdag i det store og skimrende hvite huset, der Holly og Messer veksler hengivne blikk gjennom de rosa ballongene. 
Pustebesværet blir med ett påtrengende. 

Irritabel 

Og Heigl? 
Hun går både Messer og publikum på nervene iblant. 
Men på en måte er det litt fint at hun har tatt på seg å være de irritable, uironiske yrkeskvinners våpendrager. 
Det virker kanskje ikke så gøy å henge med dem, men i en verden der det blir stadig flere guttemenn med caps og playstation blir det garantert også flere av dem, og det er ålreit at de får være heltinnen i blant. 
",0
"Søtt
Og alle venter på kjærli'heta, ja? 

HANDLER OM: 
Dagligliv og kvinneskjebner i Beirut, sentrert rundt de ansatte på en skjønnhetssalong. 

DOM: 
Kvinnen som må bevise at hun er gift for å få et dobbeltrom på hotellrom. 
Kvinnen som må sy igjen jomfruhinnen før bryllupet. 
Kvinnen i klimakteriet som vil at folk skal tro at hun fremdeles menstruerer. 
Kvinnen som har et ulykkelig forhold til en gift mann. 
Kvinnen som må velge mellom å ta hånd om sin senile mor eller satse på en siste runde med sin egen lykke. 
Kvinnen som helst vil ha en annen kvinne. 

«Karamell» kan ved første øyekast virke som nok en av disse utallige kjærlighet- og matmetaforikkfilmene, men er noe modigere og mer smertefullt. 
«Karamell» henspeiler for eksempel ikke på søtsaken, men hårfjerningsmetodene i skjønnhetssalongen som er historienes sentrum. 
En fin debutfilm er det, regissert av en ung, talentfull kvinne som selv spiller hovedrollen her. 
Satt til en komplekst multikulturell og religiøst mangfoldig storby det er fint å få se noe annet enn korte, deprimerende nyhetsinnslag fra. 
MORTEN STÅLE NILSEN 
",1
"Romvesenvås i Nord-Norge
Ufrivillig komisk om vikinger og romvesener. 

FILM: 
Året er 709 e.Kr. 
Et romskip styrter i Lofoten. 
Én mann overlever. 
Det samme gjør skipets blindpassasjer. 
Som, vel, viser seg å være en enorm øgleliknende, blodtørstig alien. 
Norske vikinger versus romvesener, altså. 
For noe tøv. 
Men også så svimlende idiotisk at det utvilsomt høres nokså morsomt ut. 

Forvirret 
Vi er ikke akkurat bortskjemt med påkostede amerikanske filmer som utspiller seg på norsk jord. 
I «Den 13. krigeren» fra 1999 fikk vi se Antonio Banderas prøve seg på en avart av norsk, før han red inn i solnedgangen med en mildt starstruck Dennis Storhøi i hælene. 

«Outlander» følger opp språkforvirringen. 
Landskapet filmen utspilles i er en blanding av jungel og norsk, kitchpreget nasjonalromantikk. 
Og ikke visste jeg at det fantes et hav av lava i gangene under blåfjellene i nord. 
Kanskje er det der jotnene oppholdt seg, hva vet jeg. 

Fornøyelig 
Så over til selve skuespillet. 
Og her kan man kan trygt slå fast at det var flere enn Jesus Kristus som ble korsfestet i Mel Gibsons smått kontroversielle «The Passion of the Christ» (2004). 

James Caviezel, som spilte frelseren, har i hvert fall aldri klart å stable karrieren på beina siden. 
Å se den en gang så lovende skuespilleren («Den tynne røde linjen» — 1998) framføre dette makkverket av et manus, viser hvor kort vei det er fra stjernemateriell til kompost for skuespillere. 

Her fyller han rollen som utlending og redningsmann fra verdensrommet med så mye svulstighet, at det etter hvert er umulig å ikke dra på smilebåndet. 
Resten av de hardføre vikingene består av et kobbel med utrimmede karakterer, alle med ei framtid i kvalitetsserier som «Xena: Warrior Princess», alle patosfylte til randen. 
Samtidig ser det unektelig ut som om de har hatt det fornøyelig på jobb. 
Kanskje de, som jeg, ikke maktet annet enn å se det latterlige i historien som utspiller seg. 

Nifst Monsteret vikingene møter til duell er et cgi-konstruert beist, en styggedom som det gløder av kjeften på og som ikke går av veien for å kutte sine fiender i to, eller tre. 
Vi skal være takknemlig for at det stort sett oppholder seg i mørket filmen igjennom. 
Særlig nifst blir det i hvert fall aldri. 

«Outlander» er søppel, helt klart, men til tross for store mangler på de fleste vesentligheter, er det søppel av den underholdende, lett fordøyelige sorten. 
Men særlig godt for deg i lengden, det er det nok ikke. 
",0
"Blod, pupper og forhistorisk fisk
Regi: 
Alexander Aja 

Manus: 
Peter Goldfinger, Josh Stolberg 

Skuespillere: Jessica Szohr, Steven R McQueen, Elisabeth Shue, Ving Rhames, Richard Dreyfuss, Christopher Lloyd 

Sensur: 
15 år 

I småbyen Lake Victoria avholdes det såkalte Spring Break. 
En vulgær folkebevegelse der absolutt alle prinsipper legges flatt sammen med klærne: 
Sol, bading, horder av bikini (av)kledte eller toppløse jenter, øl, konkurranser, hvining og brøl. 

Det hele skal vrenge seg rundt og bli et blodig, skrikende kaos. 
Hvorfor? 
Fordi det skal vise seg at i innsjøen ved denne småbyen finnes det en hemmelig innsjø, inngangen til den åpnes på grunn av et lite jordskjelv. 
Og der inne finnes det en art piranha-fisk som egentlig døde ut for to millioner år siden. 
De er like sultne og blodtørstige som haier, de har et større turnertalent enn haier, og de er stygge som gamle beksømstøvler. 

Der filmen skal være morsom, blir den bare vulgær. 
Der den skal være grotesk, blir den ofte komisk, på den dumme måten. 
Og spenningen flater hurtig ut til det tennerskjærende slitsomme. 
",0
"Film:Sårsøt sommerflørt 

Det må sies: 
Fy søren, så deilig det er å se nye fjes i norsk film. 
Og «Å begrave en hund» byr ikke bare på nye ansikter, men også på nytt talent. 

Julian Hagemann og Andreas Lisberg regidebuterer med et manus Hagemann har skrevet med Torkild Jarnholt. 
Resultatet lover godt for fremtiden. 

Det langt fra originale opplegget kjenner vi: 
En kompisgjeng i 20-årene er i ferd med å finne seg selv og i prosessen kanskje miste hverandre. 

Denne gangen er settingen en hyttetur til familiehytta til Jo, spilt av Øivind Vogt. 
Med er Lasse (Aurstad Gjernes), som er tøff i trynet, men selvfølgelig skjuler en sårbarhet, Stoffern (Helstad), som vil slå seg opp som eiendomsmegler og jobber for mye, og Mikkel (Horseby), som har en såpass udefinert rolle i gjengen at han ikke engang får utdelt turskjorte ved reisens start. 

Øldrikking, internmobbing og skitsnakk utfolder seg i ru rølpeidyll, helt til kjæresten til Jo (Witt) ankommer og gir bromansen en brå kalddusj. 
Deretter brøler det uuttalte stadig høyere. 

Glimtene av hvordan kameratene har glidd fra hverandre avløser glimtene av hva de deler. 
Det er glimtvis gøy, glimtvis sårt og ofte gjenkjennelig. 

Og det er mye bra med «Å begrave en hund». 
Den tegner treffende scener, har naturlig dialog og godt skuespill. 
Spesielt Vogt utmerker seg med en nøktern oppriktighet i Jos vaklende tøffeldiplomati. 
Aurstad Gjernes unngår å bli like overdreven som rollefiguren selv, og leverer troverdig i både hardere og mykere partier. 
Lasse og 
Jo er rollefigurene med mest å spille på, men det er også godt å se Helstad tilbake på lerretet, og debutanten Horseby gjør på ingen måte skam på rollen. 

Det som fungerer dårligere er et par logiske brister som får deg til å stusse, og følelsen av uforløst fortelling. 
Ikke i betydningen at alt må forklares, men det oppleves som om filmskaperne har gått tom for ideer. 

Foto som fanger en lettbristelig sommeridyll står Pål Ulvik Rokseth (som har medvirket bak kamera på filmer som «Kongen av Bastøy», «Sønner av Norge» og «Kon-Tiki» tidligere) for. 
Det veksles hovedsakelig mellom kronologisk fortelling og hjemmevideo-opptak av Jo. 
Avstikkere til de eksentriske hyttenaboene Berner og Larsen, spilt av Sveinung Eide og Aslak Hartberg fra Klovner i Kamp/Yoga Fire oppleves som stilbrudd. 

Filmen minner om en saftis en varm sommerdag. 
Den tilbyr lettsvelgelig kos, og så er det brått slutt. 

Men du angrer likevel ikke på at du spiste den. 

INGVILL DYBFEST DAHL 
",1
"Godteri
Regi: 
Yimou Zhang. 
Genre: Actiondrama. 
Hong Kong/Kina. 
Fra 15 år. 

Ikke noe for hjernen. 
Men massive mengder for øyet. 
",1
"Vil den virkelige Reinert reise seg?
""The whore inside"" er en tarvelig liten norsk film for raringer, og den bekrefter den egentlig litt triste erkjennelsen at det finnes folk som er så dårlige at de ikke kan lage splatter en gang. 

""Inside the whore"": 
Norsk splatter? 
2012? 
1 time,30 minutter? 15 år. 
Regi: 
Reinert Kiil? 
Med: 
Caroline Andersen, Dagrun Anholt,Arnfinn Austlid, Vegar Hoel, Jørgen Langhelle. 

Allerede etter noen minutter av den norske filmen""Inside the whore"" var jeg overbevist om at regissøren Reinert Kiilvar et tullenavn, en litt analfabetisk spøk med Kill. 
Nå har jeg lest på imdbat Reinert Kiil visstnok finnes, og at han er fra Hammerfest. 
Jeg trorfremdeles at noen har diktet ham opp for å drite ut Tommy Wirkola. 

Jeg tror også at skuespillerne Dagrun Anholt, Lisa Barsten,Aurora Huseth Bjørnhaug og AnnaLee Dorazio er oppdikta mennesker med navn somman ved misbruk av overflødighetsfantasi kan lage sex-assosiasjoner av(Anal-li, Dagrunk osv). 
På imdb står det at filmen varer i 90 minutter, men dettror jeg ikke, jeg tror den varer 23 minutter. 

Det er umulig å se ""Inside the whore"" og beholdeforestillingen om at det er en film. 
Erkjennelsen av virkelighet viker. 
Påforhånd blir det sagt at det er sex og nakenhet. 
Det er det ikke. 
På forhåndblir det sagt at det er vold i filmen, og det er det heller ikke. 
Handlingeksisterer ikke, bortsett fra en fem minutter lang start der Vegar Hoel lagerjulebordparodi på gal grøsser-produsent og Jørgen Langhelle er nydelig medlemav Medietilsynet. 
Så kommer påstander om at Reinert Kiil er i ferd med å lagefilm, og vi får se påkledde damer som man later som er nakne. 
De spiller filmmed samme eleganse som når hvalrosser hekler duk. 
Så er det slutt. 
",0
"Stakkars lille pene pike
Bak staffasjen har Hollywood-fabelen «Exteriors» noe sårt og ekte. 

FILM: 
Det er den evige trekant: 
Den kjekke, skjødesløse kvinnebedåreren, jenta som elsker ham, og hennes seksuelt ikke-truende beste venn, som alltid stiller opp for henne og holder hånden hennes når hun gråter og brenner av lyst til å ta den drittsekkens plass. 

I «Exteriors», en kort liten dramafilm regissert av «Rovdyr»-regissør Patrik Syversen og Løkkeberg/Kristiansen-klanmedlem Marie Kleivdal Kristiansen, har triangelet etablert seg i et ugjestmildt Los Angeles. 

Ølbrauting 

Jenta er nittenårige Skye (Gitte Witt), norsk skuespillerspire med et kunstnernavn bare en lettsindig tenåring kunne kommet på. 
Og hun er en sår og troverdig skikkelse, en fortapt fe i storbyen med mye skjønnhet og lite ballast av noe slag. 

Hun griper til klisjeer og anglisismer i samtalen med kameraten Allan for å beskrive den umiddelbare nærheten hun følte overfor husverten Mike, som i samme stund sitter i en karikert ølbrautende kompissamtale og snakker om hvor irriterende det er med sånne barn som ikke skjønner at sex bare er sex. 
Han skal få anledning til å si noenlunde det samme til henne personlig. 
Dét, og at han kaster henne ut. 

Paralleller 

«Exteriors» kretser rundt Skye og Pearl (Ruta Gedmintas), jentene som er forelsket i guttene, og som hver for seg forbereder seg til samme audition. 
De øver inn samme scene, der de spiller en kvinne som trygles om kjærlighet av en mann. 
De øver sammen med hver sin kjæreste, og i de likegyldige lesningene spiller de to slampene rollen som den standhaftige elskeren, som den jentene ønsker de var. 

Men i virkeligheten er det jentene som trygler om kjærlighet, og mennene som er harde og kvinneforaktende og på jakt etter nye seksuelle adspredelser. 

Rent og nært 

I stiliserte auditionsettinger betror jentene seg til kamera hvorfor de handler som de gjør, oppmaiet med syntetiske rosa parykker og med en slags avanserte juletrelys om halsen. 
Det litt pretensiøse metagrepet er bare delvis vellykket, det kunstferdige har noe glatt over seg, og det de forteller blir vel langt og emosjonelt. 
Det er veldig mye tårer i «Exteriors». 

Men samtalene mellom parene, filmet med dokumentarisk håndholdt kamera og fulle av de meningsløse gjentagelsene som mennesker kommer med når de har sluppet opp for argumenter men ikke klarer å gi seg, har noe rent og nært ved seg. 
Det er mye selvhøytidelig staffasje i Exteriors, men under skjuler den noe ekte. 
",1
"Sterkt om svik mot franske jøder
Vi er ennå ikke ferdig med 2. verdenskrigs uhyrligheter. 
Her er den skammelige historien om hvordan den franske regjeringen drev 13.000 jøder over i nazistenes nådeløse hender. 
Det er til å gråte av. 

Det er vel kjent at norsk politi hjalp tyske myndigheter med å arrestere 767 norske jøder for å transportere dem ut av landet. 
Det skjedde høsten 1942. 
I juli samme år fant en parallell ugjerning sted i Paris, men tallmessig nesten 20 ganger større. 
Frankrikes opportunistiske Vichy-regjering laget i skjul en avtale med nazistene om å deportere byens jøder. 

Manusforfatter og regissør Roselyn Bosch bygger filmen på vitnesbyrdet fra én av de 25 som overlevde deportasjonen: 
Joseph Weismann som da var en 11 år gammel gutt blant 4000 barn. 

Hun har laget en storslått rekonstruksjon av hendelsene fram til ofrene tar fatt på den siste togreisen til en tysk utryddelsesleir – der vet vi nok fra før til å forestille oss hva som skjer. 

Rett nok svekkes de innledende scenene noe av pedagogisk anlagte tablåer. 
Regissøren maler med bred pensel for å vise at det fantes parisborgere som foraktet jødeungene i gata, men også naboer og venner som solidariserte seg med dem som måtte bære gul stjerne og påskriften «Juif». 

Så slår fransk politi til klokka fire om natta den 16. juli. 
Da kameraet entrer Vintervelodromen i Paris, hogger filmen tak i en. 
Der ble de 13.000 jødene stengt inne uten vann, mat og legetilsyn. 

Bosch greier dels å gi et inntrykk av mylderet av jøder som skal skyfles vekk, dels konsentrere seg om noen få barn og voksne som vi kan engasjere oss i. 

Men scener som illuderer hvordan Hitler hygger for ariske barn, blir overtydelige. 
Da fungerer det langt bedre at fortellingen ses gjennom en protestantisk Røde Kors-sykepleier som taler jødenes sak overfor myndighetene. 

Paris 16. juli 1942 vil heretter stå som en skamplett på Frankrikes ære. 
Bare rulleteksten gir litt trøst: 
Politiet skulle ha arrestert 24.000 jøder, men byens borgere gjemte unna flere tusen. 
",1
"TV-premiere:Borteseier 

Journalist Hadia utfordrer seg selv og engasjerer oss andre. 

TV-premiere: 
«På bortebane». 
Dokumentarserie i tre deler, med Hadia Tajik. 
NRK 1, tirsdag 21. 30. 

I NRKs nye dokumentarserie «På bortebane» har Hadia Tajik reist fra Norge med politiske spørsmål på utvalgte saker til land som gir helt andre svar enn her til lands. 

﻿Den tidligere feature-reporteren kombinerer rollene som journalist og engasjert samfunnsborger og representant for de norske løsningene. 
Resultatet er nøkternt problematiserende fremfor skrålende konfronterende, uten at det blir for akademisk av den grunn. 

Dødsstraff står på programmet i første episode. 
Det er et tema det har vært bred konsensus om i Norge, og episoden kunne fort blitt en rad selvfølgeligheter og «se, hvor gale de er i USA». 
Men det var før 22. juli 2011. 
I programmet oppsøker Tajik jusprofessoren Robert Blecker, en varm tilhenger av dødsstraff. 

Han vet selvsagt hvor han skal ramme dødsstraff-motstandere aller best, og trekker frem Breivik foran en norsk folkevalgt. 
Tajik stiller ham gode spørsmål, men tvinges også over på defensiven av den rutinerte professoren med snakketøyet i orden. 
Hun anerkjenner tvilen – og reflekterer til kameraet etterpå. 

Tajik møter også dobbeltmorderen Willie Trottie, som sitter på «death row». 
Hadia tør også her å stille de vonde, kritiske spørsmålene uten å kaste all empati på båten. 

Mer «freakshow» er det over episodens siste kilde, en anerkjent rettspsykiater som har utviklet en nettbasert «ondskapsskala». 
Hvem er de verste av de verste? 
Svarene han gir blir litt hengende i lufta, det hadde ikke skadet balansen om Tajik brøt inn med klar tale i etterkant. 

Programmet har en fin dramaturgi, mot slutten møtes nemlig professor Blecker og Hadia Tajik – utenfor fengselet hvor Trottie skal henrettes. 
Her blir det skikkelig temperatur, programlederen glemmer – heldigvis – å være «flinke-Hadia» en stund. 
Vi blir med på den absurde seansen utenfor murene med en rettsbetjent som oppsummerer et menneskes siste reise som en fotballkamp, med Hadia på offensiven overfor professor Blecker. 
De to neste episodene har aktiv dødshjelp og barneoppdragelse på dagsorden. 
Første episode lover i hvert fall godt, «På bortebane» er god gammeldags allmennkringkasting på sitt beste. 
",1
"I krigens skygge
En far begår en fatal feil i den lavmælte «En mann som skriker». 

FILM: 
Adam er 55 år (eller 54, han vet ikke helt) og jobber som badevakt ved et velholdt hotellbasseng i Tsjads hovedstad. 
Kanskje ikke verdens gjeveste jobb, men i et fattig, gjennomkorrupt, borgerkrigsherjet ørkenland finnes det verre skjebner og Adam har holdt stillingen i tretti år. 
Han har også skaffet sønnen Abdel jobb som assistent og trives i sin lille verden, der alle kaller ham Mester — han ble sentralafrikansk mester i svømming som ung. 

Men tidene skifter. 
Kineserne har kjøpt hotellet og nedbemanner. 
Adam degraderes til portvakt, mens sønnen får bassengjobben. 
Dette er starten på en rekke av hendelser som får store konsekvenser for far og sønn. 

Stram og ordknapp 

«En mann som skriker» er en film som på ingen måte roper etter oppmerksomhet. 
Likevel stakk den av med juryprisen under fjorårets Cannes-festival. 
Regissør og manusforfatter Mahamat-Saleh Haroun (f. 1961) forlot Tsjad som 20-åring for å studere film i Paris og har et godt grep om sine lavmælte virkemidler. 

Historien er fortalt i et langsomt tempo, men er samtidig stram. 
Det brukes lite tid på forklaringer og både Adam og folk rundt ham er såpass ordknappe at vi må lete etter motiver og sinnsstemning i de uttrykksfulle ansiktene til Adam, hans kone, sønnen og dennes kjæreste. 

Krigsherjet 

Denne tvetydigheten kan til tider virke noe overdrevet, særlig hvis man ikke er forhekset av den dvelende kameraføringen, men det er mer en smakssak enn en kritikk av Haroun. 
For vestlige øyne kan det virke som om Adams sjalusi overfor sønnen får konsekvenser som er lite troverdige, men det må tas med i regnestykket at Tsjad har vært preget av borgerkrig siden frigjøringen fra Frankrike i 1960. 
De få gangene vi hører om landet, handler det gjerne om flyktningene som strømmer over grensa fra Darfur, men Haroun gir oss et fint portrett av hvordan vanlige mennesker prøver å overleve, mens krigshandlingene kommer stadig nærmere. 
",1
"Uflidd, flott jernalder-Berlusconi
Berlusconis forgjengere i det gamle, etnosentriske Roma drar til England for å slåss med sivilbefolkning som likner Liverpool-tilhengere. 

Menn er rare skapninger. 
De kunne sittet i vinkroken som godlynte italienere og nytt løse kvinners beundring, og i stedet stikker de til Skottlands evige høst for å gjenopprette fars ære. 
Hvordan i alle dager kan man bli så dum? 
Men OK. 
Det ville jo ikke blitt kriger uten dem, så alt dette motet og alle denne æren har vel en hederlig hensikt. 

Skotten Kevin Macdonald har laget en nydelig film om heltemot, vennskap og elendig vær. 
Channing Tatum fra «G.I. 
Joe» spiller den romerske offisers-sønnen Marcus, som rundt 150 etter Kristus får det for seg at han skal gjøre noe med familiens ære ved å ta seg nord for den britiske muren. 
Der skal han hente en gyllen romersk ørn som faren mistet da han ledet den niende legion til vanære og utslettelse, muligens i motsatt rekkefølge. 

Sør for de romerske okkupantenes mur sloss Cæsar-snobbene mot druider, som så ut som hjernedøde hooligans fra Liverpools supporterbuss. 
Noen av dem oppførte seg verre enn trommelslagere i Blind Faith, men det var italienerne vant med. 
De takla druidene, sjøl om det føltes langt hjemmefra. 

Nord for muren derimot. 
Der fantes de skotske villmennene som sprang på magre heier (akkurat som nordmennene på den tida) og feiret sin jernalder med cider ifra spann, vill vold og religiøse fester som til og med katolikker kunne blitt forskrekka av. 
Noen av dem var tatoverte og gråmalte skinheads. 
Sel-folket ville aldri fått lov til å ha klubblokaler på Storhaug. 
Disse steinfjesa har ørnen. 
Klippfisk vaier i vinden som syttendemaiflagg, fjorden ser ut som en jamboree i Ryfylke – men de har ørnen. 

Marcus (som underbevisstheten min insisterte på å kalle Biggus Dickus) kommer dit sammen med slaven Esca (Jamie Bell). 
Han er også brite, men på den finslige måten til ManU-supportere. 
Han leder sin herre gjennom helårs-regnet som en dyster quisling, for han skylder sin herre livet og har gitt sitt ord. 

Det er mye flott, kulsen natur i denne filmen. 
Det er mye uflidd fighting. 
Men det er bra laga, og Macdonald har fått til et skikkelig spennende gutte-eventyr om Berlusconis forfedre. 
Hvis du noensinne skulle lure på hvordan han ble som han er. 

ps. 
Arkeologisk museum har en litt skamfull utstilling av brukte våpen akkurat for tida. 
Den passer godt til «Ørnen». 

Følg meg på Twitter: 
@arilabra 
",1
"FILM:Pus med fres 

«Pus med støvler» er et godt bevis på at det banale kan være bra. 
Du har sett elementene før, men miksen er en eventyrblanding det ryker av. 

Det har lenge gått sport i å remikse eventyr, både med «Shrek», «Sannheten om Rødhette» og «Eventyr i New York». 

For ikke å nevne ferske TV-serier som «Grimm» og «Once Upon a Time». 

«Pus med støvler» representerer altså ikke noe nytt når den blander inn «Jack og bønnestengelen», «Lille trille» og små hint av ørten andre barnehistorier. 

I tillegg er filmen en avlegger av en forgjenger, for å gjøre det enkelt. 

Men når det er sagt: 
Hvem bryr seg om formelen er resirkulert så lenge miksen maler som en katt? 

Pus så vi først i «Shrek»-filmene, og dette er historien om hvordan katten fikk støvler og sverdferdigheter. 

Chris Miller, som var involvert i manusskrivingen på «Shrek»-filmene og regisserte den siste, vet hva han vil med regien på «Pus». 
Den hyller både klassiske westerns og nyere bidrag til sjangeren, med scener i split-screen og sakte film. 

Pus er den pelskledde, lovløse rytteren som galopperer over slettene og kjemper for rettferdighet og pene hunnkatter. 

Spøkene om katta i sekken, råtne egg og «Catanova» florerer selvfølgelig. 
Og de fleste fungerer godt som humoristiske pusterom i en spenningsspekket historie. 

Jeg så deler av denne filmen med originalstemmene i Cannes i fjor, og det må sies at en del av humoren forsvinner i oversettelsen. 

Og når man er vant med Antonio Banderas' hviskelespende, kontrastfylte Pus-tolkning, er det litt nedtur at den norske «liksomaksent»-versjonen til tider minner mest om Dolmio-reklamen. 

Heldigvis er 3D-teknikken i «Pus med støvler» storslagen. 
Den klorer deg i fjeset og drar deg inn i skjermen, akkurat sånn 3D skal kjennes på kroppen. 

Den totale pakken er ikke original, men velformulert. 

Overskuddet, tempoet og den overdådige moroa gjør det til en film som treffer både små og store - og folk som er allergiske mot katt. 

Anmeldelsen er basert på 3D-versjonen med norsk tale 

INGVILL DYBFEST DAHL 
",1
"Fortryllende førjulseventyr
Vi klapper i hendene, vi synger og vi ler, så glad er vi for NRKs «Julekongen». 

TV: Hysj, ikke si det til noen, men vi har smugtittet på de første episodene i NRKs nye julekalender «Julekongen», og vet du hva? 

Det er bare å glede seg! 
Masse! 

To verdener 
Du møter Kevin som bor med familien i rekkehus i Sølvskogen. 
Pappa er revisor, mamma politi, lillesøster tror hun er prinsesse og storesøstrene krangler. 
I en hemmelig hule i skogen lager flinke Kevin tøffe oppfinnelser. 
Men på skolen blir han plaget av rikingen Peder Krohn. 

Det er dårlig nytt når Kevins familie må ut av huset i jula på grunn av sopp, og skal feire hjemme hos familien Krohn. 
Det mystiske starter når Kevin finner en hanske fra rustningen til en ridder. 
Et parallelt eventyrunivers venter i andre enden av hula. 

Gjør klar for fantasy og action for alle som liker Harry Potter og Astrid Lindgrens eventyrromaner. 

Eleganse Barn mellom fire og åtte år er hovedmålgruppe. 
De vil garantert like å følge Kevin og venninna Eiril i hverdagen og ut på eventyr. 
Hvem liker ikke riddere og konger? 

Men dette er øyegodt for voksne barn, også. 
Herlig scenografi, musikk, klipping, ja, hele stilen får oss til å tenke på Tim Burton-filmer som «Charlie og sjokoladefabrikken». 
Her klippes det for eksempel kjapt inn små, morsomme scener som presenterer karakterene, som revisorpappaen som hamrer løs på en gammel regnemaskin i takt med musikken. 

Det er noe Edvard Saksehånd-aktig og stilfullt over fedrene som måker snø i takt utenfor identiske rekkehus. 

Når vi ser Kevin tusle ut i eventyrskogen, får vi Brødrene Løvehjerte-stemning. 

Når den morsomme familien virrer rundt hjemme, tenker vi på «Hjemme Alene». 
Politimammaen, hun minner oss faktisk om «Fargo». 

Hollywood-følelse 
Det føles som om manusforfatterne Lars Håkon Gudmestad og Harald Rosenløw Eeg har spurt seg selv: 
Hvilke filmer digger barn mest, og så har de flesket sammen favoritter. 
Regissør Thale Persen er med på leken. 

Det er lekkert og stilfullt. 
Det er fantasy, komedie og estetikk med en touch av Hollywood, særlig på grunn av storslått musikk, komponert av Jan Inge ""Ginge"" Berentsen Andvik og framført av Kringkastingsorkesteret med Sølvguttene attpå. 

Etter fjorårets «Jul i Blåfjell» er det en fornøyelse at barn nå spiller hovedrollene. 
De gjør en kjempejobb og skinner i en serie dominert av handling og effekter, ikke lange, stive dialoger. 
",1
"Med frie HBO-tøyler skulle «The Newsroom» ta Aaron Sorkin til nye høyder
Slik gikk det ikke. 

TV-SERIE: 
For mange var det en drøm som ble virkelighet da det ble kjent at Aaron Sorkin, en av verdens få manusforfattersuperstjerner og mannen bak en av de siste par tiåras mest vellykkede tv-serier, «The West Wing», hadde slått seg sammen med HBO. 

For hvilket blomstringspotensial lå vel ikke i møtet mellom denne kompromissløst oppmerksomhetskrevende dialogmesteren og kabelkanalen som gjennom 2000-tallet frontet den store tv-drama-revolusjonen nettopp ved å gi sine serieskapere sjeldne grader av kreativ frihet? 

Sammen skulle de produsere en serie som tok for seg det indre livet i en amerikansk tv-nyhetsredaksjon, i en tid der de fleste nyhetsmedier er under press, og nyhetsankerets ubestridte autoritetsposisjon ikke lenger er så ubestridt. 
Med Sorkins velkjente sans for å manøvrere i maktens kulisser burde utgangspunktet være det aller beste, og de første smakebitene som dukket opp på nettet så da også svært lovende ut. 

Forrige søndag hadde serien endelig amerikansk premiere. 
Det må kunne sies å ha tatt lufta ut av ballongen, for mottakelsen har vært alt annet enn gratulerende. 

TV-opprør 

«The Newsroom» følger en rutinert nyhetsanker, Will McAvoy (spilt av Jeff Daniels), som i en årrekke har bygget sin suksess på aldri å støte noen ved å flagge egne synspunkter. 
Men under en tilfeldig college-debatt der ordstyreren presser ham til å ta stilling, går det plutselig i svart for Will. 
Han lirer av seg en tordentale ingen hadde sett komme, og i kjølvannet av det påfølgende medieoppstyret griper kanalsjefen anledningen til å gjøre drastiske endringer med Wills program. 

Inn kommer programlederens eks (Emily Mortimer) som ny produsent, og det med et prosjekt! 
Det er på tide å slutte å jage etter seeroppslutning, og heller gjenreise nyhetenes ærverdige rolle som den fjerde statsmakt. 

Den innledende scenen fra college-debatten er en oppbyggingsmessig nytelse for enhver tilhenger av Sorkins forløsende her-skal-skapet-settes-på-plass-monologer. 
I kameraets hvileløse vandring og den fjerne lyden av politikernes kjekling kan du merke klimakset komme snikende, og idet Will bryter ut i en tirade av tall og fakta om nasjonens begredelige tilstand, er det lett å bli sittende og klappe i hendene med et frydefullt glis om munnen. 

Scenen lover dessverre langt mer enn den kan holde om det som skal følge. 

Stilisert skrivestil 

Det er ikke alle som er like begeistret for Sorkins skrivestil. 
Mannen har spesialisert seg på halsende, informasjonsmettet, belærende og perfekt intellektuelt formulert dialog — med andre ord en måte å snakke på som ikke ligger særlig nært virkeligheten. 
Den kan dessuten være krevende å henge med på. 

På samme stiliserte måte skaper han gjerne en urealistisk «perfekt verden», der det er mulig for en idealistisk demokrat å bli valgt til USAs president, eller der en tv-produsent med en agenda får lov til å kjøre sitt eget løp. 
I tilfellet «The Newsroom» har det blitt påpekt at han totalt ignorerer internettets relevans i dagens medieverden, og klamrer seg til ei tid da kveldsnyhetene var det eneste som satte dagsorden. 

Sorkins mangel på virkelighetsnærhet er imidlertid ikke spesielt plagsom. 
Premissene han setter opp legger nemlig på sitt beste grunnlaget for en briljerende lek med scenarier, framført på underholdende, lærerikt og ofte syrlig vittig vis av inspirerende overmennesker. 

Det som er svært overraskende med «The Newsroom», er derimot hvor stillestående og innholdsløs serien i lange perioder er. 
Ikke minst i nettopp dialogen. 

Etter pilotens intense åpningsscene forsvinner framdriften etter hvert totalt, og viser bare glimtvis den snerten Sorkin er så kjent for. 
Jo da, det blir gått og snakket (hans signaturgrep), men for det aller meste blir det sittet eller stått og snakket, lenge, i statiske bilder som helt mangler det yrende bakgrunnslivet som ellers gir tempo og nerve. 
Det blir rett og slett kjedelig. 
Da hjelper det på ingen måte at det dukker opp plottlinjer som er så forutsigbare at man ender med å bli overrasket, fordi man aldri kunne forestille seg så banale valg bli tatt i en serie som denne. 

Problematiske kvinneroller 

Et annet problem ved serien henger sammen med den behørige kritikken som har blitt framsatt om de kvinnelige karakterene. 
Wills produsent MacKenzie kommer til redaksjonen rett fra beinhard jobbing i Afghanistan, og både omtales og framstår som driftig, idealistisk og ekstremt dyktig. 
Det er hun som brenner for å gjøre noe nytt, og det er hun som får Will med om bord. 

Likevel blir hun allerede i andre episode portrettert som en ubehjelpelig, uprofesjonell og fjollete kløne, som verken er i stand til å lede et morgenmøte, holde privatlivet sitt atskilt fra jobben, eller forstå de intrikate utfordringene ved å sende e-post. 
Virkelig? 

Denne smarte, selvstendige og moralsk styrte kvinnen velger også utilslørt å rekruttere en kvinnelig kollega på grunnlag av utseende, hvorpå kollegaen (som har en doktorgrad i økonomi) svarer med å underselge seg selv og anbefale eldre, mannlige alternativer. 

Begge deler tar høyst reelle problemstillinger på kornet. 
Ingen av situasjonene benytter anledningen til å reflektere over det. 

Én ting er holdningene utformingen av disse rollefigurene signaliserer. 
Men for serien er det mest utilgivelige at denne usammenhengende, flate og uintelligente karakterskildringen rent dramatisk er direkte slett arbeid. 
Og dét preger flere enn seriens kvinner. 

Lyspunkt i journalistikken 

Alt er ikke begredelig ved «The Newsroom». 
Når fokuset flyttes fra personlige forhold og redaksjonsintriger til faktisk journalistisk arbeid, spisser intensiteten seg kraftig til, og Sorkin får skinne i sitt ping-pong-spill av fakta, analyse og kjappe vurderinger. 
Rett nok baserer serien seg på to år gamle, velfordøyde nyhetshendelser det er lett å være etterpåklok rundt, men igjen passer dette godt med Sorkins måte å fortelle historier på. 

I intervjuer har Sorkin trukket fram hvor godt han har trivdes med å ha laget en serie på bare ti episoder, der han slipper å forholde seg til forstyrrende tilbakemeldinger underveis i prosessen. 
Han vil nok likevel tjene på å ta noen av dem til seg i arbeidet med sesong to, som nettopp ble bestilt av HBO. 
",0
"TV-anmeldelse «Sophie Elises verden»:Ensomt på toppen 

Det slemmeste vi gjorde mot Sophie Elise Isachsen (23) var å bestemme at hun var «en viktig stemme». 

«Sophie Elises verden» 

Reality-serie i 10 deler 

TV 2 Livsstil torsdager kl. 22.00 

Med: Sophie Elise Isachsen, Fetisha Williams og Joakim Kleven. 

Som så ofte med reality-TV, må «Sophie Elises verden» sies å ha fint lite med «virkeligheten» å gjøre. 

Hele grunnpremisset er konstruert: 
Sophie Elise skal «gjøre noe i leiligheten», og flytter midlertidig inn i en ny på Frogner, sammen med to av sine nærmeste venner i Oslo: 
Frisøren Fetisha Williams og fotografen og regissøren Joakim Kleve. 

Hun tar ikke med seg tingene sine. 
Ikke en gang klærne. 
Vi skjønner at hele formålet med flyttingen er at her skal det lages TV. 

Bloggeren trenger å finne tilbake til sitt «crazy self» igjen, sier hun. 
Er det én ting «Sophie Elises verden» understreker gang på gang, så er det denne: 
Sophie Elise Isachsen mistrives på den pidestallen den norske offentligheten har forsøkt å dytte henne opp på. 

«Jeg er ikke så smart», stresser hun. 
«Jeg kommer til å gjøre mange feil». 
«Jeg er bare 22!», gjentar hun, tynget av ansvaret det norske samfunnet har plassert på de spinkle skuldrene hennes. 
Livet var lettere da ingen tok henne alvorlig. 
Før hun ble en «samfunnsstemme and whatnot». 

Hun vil bort fra alt det der, og det er det i grunnen lite å si på. 
Williams og Kleve synes på sin side å være besnærte av «makten» Sophie Elise har overfor hordene av norske ungjenter. 
«That bitch did it», sier Williams, som snakker nesten like mye engelsk som norsk, og sikter til da Isachsen kastet seg inn i kampen mot bruk av palmeolje i påskeegg: 
«Da så jeg virkelig the impact, og det var så powerful». 

Den første episoden er ikke mye å skryte av. 
Trioen flytter inn i leiligheten, og har en innflyttingsfest dit det kommer en liten gjeng andre tryner fra reality-TV/SoMe-kjendis økosystemet. 
Vi lærer dem ikke å kjenne, men vi lærer at Sophie Elise har operert inn «plast» i rumpeballene. 

Det er mye kompisklining og kos, og kort vei mellom latter og tårer. 
Kameraet prøver desperat å få lille, provinsielle Oslo til å se «glamorøs» ut – alltid en utakknemlig oppgave. 
Sophie Elise bemerker det selv, der hun sitter på trikken på Grünerløkka dagen derpå. 
(Hun tar ikke drosje over alt lenger. 
Det var i 2016). 
I episode nummer to blir vi med under en kjeveoperasjon. 
Denne er selvsagt veldokumentert allerede, både i pressen og på bloggen hennes. 

«Jeg har lyst til å vise hvordan jeg virkelig er, da», sier Isachsen i innsalget til programmet. 
Det er bare ett problem med det, og det er at alle som måtte ha den minste interesse, allerede vet alt det de trenger å vite og mer til. 
Det er jo derfor hun har den til tider svært personlige bloggen – for å vise hvem hun er. 
Og det er jo derfor hun i 2016 skrev den første av sikkert flere selvbiografier, «Forbilde». 

Vi vet at narsissismen hennes trolig skyldes at hun følte seg utenfor og ble mobbet under oppveksten. 
Vi vet at hun fremdeles blir såret når «haters» angriper henne (hvem ville ikke bli det?). 
Vi vet at hun er en blanding av overfladiskhet og idealisme («jeg liker dyr og miljø»), og at denne kombinasjonen faller enkelte mennesker med internett-tilkobling tungt for brystet (samt hjelper å holde en armada av psykologer og kjendisjournalister i arbeid). 

I den tredje episoden, den klart mest interessante av de tre VG har fått se, får vi det som virker som et genuint innblikk i hvordan det underlige livet hun lever arter seg i hverdagen. 
Isachsen, vill i blikket i lyset fra iPhonen, taster i rasende fart med venstre pekefinger og høyre tommel (lange, falske negler ingen hindring). 
Hun fjerner et bilde fra Instagram fordi det har gått ett minutt, og det har fått færre enn 100 «likes». 
«Da er det et dårlig bilde», mener hun. 
Dette er mens hun er hjemme i Harstad for å hilse på mamma og pappa og venninnen Stine Marie, og for å slappe av. 

Isachsen fremstår av og til som livstrett for å være «bare 22!». 
Men på en god dag er hun unektelig sjarmerende – «en ekte nørd», som hun selv sier. 

Som «reality» betraktet er «Sophie Elises verden» (klarte ikke TV 2 å komme opp med en bedre tittel en det?) blasse greier. 
Som dokumentar har den sine interessante sider. 

Anmeldelsen er basert på tre av 10 episoder 
",0
"Flyter på varmen
Den norske filmen «Bestevenner» skurrer, men er god på bunnen. 

||| 
FILM: 
Er du asylsøker og i ferd med å bli sendt ut av landet? 
Det du trenger mest av alt er en tiåring med hjerte av gull som kan snike seg inn på Stortinget og snakke for deg fra talerstolen. 

Klassisk historie 
Det skurrer i framstillingen av norsk asylpolitikk i «Bestevenner». 
Det skurrer sant å si andre steder også. 
Men filmen er god på bunnen. 

Den sjenerte Julie (Live Marie Runde) og den initiativrike Mette (Regine Stokkevåg Eide) er bestevenner med Naisha (Ado Johanna Giripino). 
Når Naisha og moren skal sendes ut av landet, tar Julie og Mette nattoget til Oslo for å hjelpe venninnen. 

Det å fortelle en historie om venner som skilles og møtes igjen er en klassisk og ofte effektfull måte å berøre et ungt publikum. 
«Bestevenner» er også på det beste i de partiene der vennskapet blir satt på prøve, men holder. 
Debuterende langfilmregissør Christian Lo skaper noen fine, drømmende scener fra et vinterhvitt og nattmørkt Oslo, der politidatteren Julie går alene rundt og grunner over hva hun skal gjøre mens symboler og sterke rådgivere kommer ut av skyggene. 
At det er noen ordentlige gode unger som har fått hovedrollene, skader ikke. 

Platt Partiene fra hjembygda er derimot platt skrevet, sentrert om bitte små konflikter og bagatellmessige drama, med små actioninnslag som halter på høyre ben. 
De tre barna ler og ler i uendelige tagninger, tilsynelatende uten grunn. 
Det virker lettvint. 
Varmen og sjarmen, alvoret og skikkeligheten redder til sist fireren for «Bestevenner», men Lo må stramme seg opp neste gang. 
Også evige vennskap av fotoboksbilde-i-medaljong-typen må nemlig formidles med disiplin. 
",1
"Oppskriftsmessig?Håh! 

«Rogue Assassin» («War») 

Hvor mange ganger har vi sett denne filmen? 
Tusenvis. 
",0
"B-belgieren
Man skal ikke forvente mye av en ny Van Damme-film. 

Men den bør nok ha litt spenst. 
I «The hard corps» er 46-åringen den eneste synlige belgieren, hvis man ser bort fra at politiskurken er litt belgisk i huden. 
Ellers handler det fra et miljø av boksere og hiphop-ere, der Van Damme stadig er spesialstyrke-veteran og gjentakelig skal passe på de som er større enn ham. 
En film som dette skal ha en skikkelig helt som kommer inn gjennom effektrøyken med fyrverkeri i begge hender og velsådet i sinne. 
«The hard corps» er i likhet med så mange en film som holder igjen, som om den er litt sjenert over at den ikke har mellomfag i brie. 
Sånn skal ikke en VHS-helt være. 

Den starter med at VD er spesialsoldat og blir skada av folk med Palestina-skjerf – antakelig noen fra Revheim menighet. 
Musikken er sentimental som spurvefødsel i Disney-film, og den håndfaste europeeren skal være livvakt for en afroamerikansk tungvektsmester med dårlig humør og elendige venner. 
Men søstera hans er Vivica A. Fox, som har svart dress. 
Hun er ingen Janet og beholder den på. 
",0
"Disenchantment S01 E01 – E06
The Simpsons-skaper Matt Groening gjentar seg selv. 

Disenchantment er en serie som har skapt høye forventninger. 
The Simpsons- og Futurama-skaperen Matt Groening i samarbeid med pengerause Netflix på en animasjonsserie med voksen tone lagt til en verden hvor middelalder møter fantasy – det er vanskelig å ikke bli begeistret for premisset. 

Sleng inn den knallgode Abbi Jacobson fra Broad City i hovedrollen som drikkeglad og opprørsk prinsesse. 
Og krydre med fantastiske stemmeskuespillere som John DiMaggio (Bender i Futurama), Billy West (Fry og Zoidberg i Futurama), Tress MacNeille (Crazy Cat Lady i The Simpsons). 
Jeg begynte i hvert fall å kjenne på den hjerteløftende følelsen av at kjent og kjær animasjonsstil, treffsikker samfunnsbrodd og rå galskap kunne smelte sammen i en skarp og fantasirik seriegodbit. 

Dessverre er jeg skuffet etter å ha sett de seks episodene som pressen har fått tilgang til fra Netflix. 
Starten på Disenchantment har mer til felles med den litt mette og uinspirerte formen som jeg mener preget de siste Futurama-filmene og The Simpsons etter ca. sesong 15. 

Det er både naturlig og forventet at serien har Groenings signaturtone og visuelle egenart, men her gjentas både rollefigurer, vitser, stemmer og samfunnskritikk uten å ha det drivet, satireaktualiteten og den narrative lekenheten som kjennetegnet hans tidligere seriesuksesser på høyden. 
Når heller ikke hovedhistorien starter særlig fengende, så blir det tidvis kjedelig i denne magiske middelalderverdenen. 

Prinsessen, alven og demonen 

Prinsesse Bean (Abbi Jacobson) bor i kongedømmet Dreamland sammen med sin far kong Zøg (John DiMaggio). 
Den enerådende monarken vil gifte bort sin datter, mot hennes vilje, i et fornuftsekteskap med det rike nabokongedømmet for å sikre en god allianse. 

Men en av bryllupsgavene er en mystisk demon som heter Luci. 
Og bryllupet krasjes av alveflyktningen Elfo. 
Og uten å avsløre noe mer av handlingen, så går veldig lite som kongen har planlagt. 

Selv om seriene foregår et par tusen år fra hverandre, er det mye Futurama over Disenchantments konstruksjon. 
Dette er en serie som tar tak i relaterbare utfordringer og problemstillinger fra vår samtid og stapper de på satirespissen inn i en annen tid med andre regler og skikker for å vise fram snedige perspektiver og overdrive latterlige sider. 

Matt Groening og kompanjong Josh Weinstein tar også tak i middelaldersamfunnet, fantasysjangeren og rikelig med popkulturelle referanser i en kjent vitsestil som er poengtert, har dybde og stort sett opererer i sjangeren ""smådrøyt"". 
Her er humorhåndverket solid i både komposisjon og miljøskildringer. 
Det er ingen tvil om at det er flinke folk som lager denne serien, og i en tid hvor Game of Thrones er verdens største TV-serie, og fantasysjangeren selger som øl på pub, så ligger alt til rette for at dette burde være en meget potent lekegrind for smarte og erfarne humorister. 

Men dessverre er det noe tamt, bobleplastpakket og uforløst over det hele. 
Dørene det hamres på har stort sett vært vidåpne i årevis. 
Og selv om det serveres både sex, blod og verbale ballespark, så føles det om alle vitsene og poengene er beregnet for å både være tålelige og gjenkjennelige for det brede publikum. 
Det gjør serien ufarlig. 
Humoren mangler den råskapen, aggresjonen og kreativiteten som trengs for å gi latteren den gode vonde bismaken, og for å avkle det morderne mennesket i middelalderdrakt. 

Nye fjes, men gamle kjente 

Det er et velkomponert trekløver som utgjør hovedrollene i Disenchantment. 
Bean er et naturlig midtpunkt som den alkoholtørste og selvstendige prinsessen med lav toleranse for både kjedsomhet og overformynderi. 
Det er ikke til å komme bort fra at det er en god porsjon Leela i den handlekraftige delen av henne, og hun kan bli litt generisk Groening-figur til tider, men Abbi Jacobson har nok personlighet til at Bean klarer å bære rollen som midtpunkt for både episodehandlingene og publikums sympati. 

Hennes personlige demon Luci er også greit fornøyelig i all sin kameratslige ondskap. 
I likhet med en serie som The Good Place har Groening og co. lekt smart med hvordan hverdagslige hendelser og gode intensjoner kan volde vel så mye uutholdelig smerte som tortur og helvetes innerste sirkler. 

Den tredje hovedpersonen Elfo er den jeg synes vakler mest i åpningen. 
Han etableres som en misantropisk kåting som gjør opprør mot sine egne, men glir raskt over i en naiv og mer passiv personlighet som sjeldent fenger utover noen velplasserte spark. 

Når det gjelder de øvrige faste fjesene, så er det ingen som virkelig utmerker seg. 
Det er stort sett rollefigurer som snakker og oppfører seg som mange andre Groening-figurer vi har sett før, men det mangler typer med karismaen til en Zoidberg, en Bender, en Nelson eller en Edna Krabappel. 
Jeg synes det er småtrist at blant de mindre rollene i Disenchantment er det kopier av Crazy Cat Lady og Cleetus som er de mest minneverdige. 
Det er morsomt med hint og vink til tidligere suksesser, men det er ikke et godt tegn når disse figursjablongene er det beste Disenchantment har å by på utenfor hovedrollene. 

Sammenlignet med dagens animerte seriehøydepunkt (hallo Rick and Morty og Bo Jack Horseman) når det gjelder samfunnsbrodd, sårhet og animerte festligheter som lar oss mennesker se hvor forferdelige vi kan være, så havner Disenchantment noen hestehoder bak. 
Det betyr ikke at dette er dårlig TV. 
For fansen er det et hyggelig påfyll av ting de har digget før. 
Og produksjonskvaliteten er selvsagt av sedvanlig høy klasse fra Groening, Weinstein og Rough Draft Studios. 
Men det er ikke til å komme unna at jeg kjeder meg mer enn jeg ler i Dreamland. 
Og følelsen av å ha sett dette gjort dette betydelig bedre før, gjør i hvert fall starten på Disenchantment til en skuffelse. 

Disenchantment har premiere på Netflix den 17. august med 10 episoder. 
",0
"Saving Mr. Banks
Sukret og sentimentalt om Disney-film. 

Når Walt Disney Pictures lager film om forhistorien til en Walt Disney-film, med Walt selv som en av hovedfigurene, kan man ikke forvente et alt for skarpt og kritisk blikk på begivenhetene. 

Saving Mr Banks er en sukret og sentimental beretning om hvordan musehuset forsøkte å få filmatisert Mary Poppins. 

Jeg er ikke helt sikker på hvor nært virkeligheten den ligger. 
Men filmen har også en emosjonell klangbunn som gjør meg lett rørt, og fabelaktige rolleprestasjoner fra både Emma Thompson og Tom Hanks. 

Tviholder på rettighetene 

Forfatteren Pamela Travers (Emma Thompson) reiser motvillig til Los Angeles i 1961 for å utarbeide et manus av sin berømte bok Mary Poppins. 

Der møter hun Walt Disney (Tom Hanks), som setter henne i samme rom som manusforfatteren Don DaGradi (Bradley Whitford) og komponistbrødrene Robert Sherman (B.J. Novak) og Richard Sherman (Jason Schwartzman). 

Disney har forsøkt å overtale Pamela i 20 år til å selge rettighetene. 
Men hun tviholder på dem, og tilbakeblikk til hennes barndom i Australia kan forklare hvorfor figurene i romanen er så viktige for henne. 

Det er jo ingen hemmelighet at Mary Poppins faktisk ble en film i 1964, så spenningsmomentet ligger ikke der. 

Det som gjør historien interessant, er hvordan Pamelas ekstreme beskyttelsesinstinkt krasjer med Walts velmenende ambisjoner. 

Det resulterer i flere skarpe replikkvekslinger mellom mennesker med ulike syn på det endelige produktet. 

Filmen beskriver også godt hvordan Pamela gjenopplever barndommen gjennom arbeidet med filmmanuset og tar et indre oppgjør med minnene. 

Søt og sympatisk 

I tilbakeblikkene spiller Colin Farrell en kjærlig far som stadig vekker datterens fantasi med sine påfunn. 
Farrell spiller godt, selv om rollen kanskje er i overkant hjertelig, åpenbart for å gjøre kontrastene så store som mulig når voksenlivets utfordringer slår inn. 

I 1961-historien spiller Emma Thompson svært godt med en åpenbar sårhet bak et tilknappet ytre. 

Tom Hanks makter selvsagt å skape en troverdig figur av legendariske Walt Disney, selv om mistanken automatisk vekkes om at det er en glansbildeversjon vi får se. 

Saving Mr. Banks er kanskje ikke den vanskeligste historien om en films tilblivelse. 
Men den er søt og sympatisk, og med en fornøyelig tidskoloritt fra 60-tallets Hollywood som f.eks. Mad Men-kjennere vil ha glede av. 

Den har til og med detaljer som at SAS var ett av de større flyselskapene som fløy til Los Angeles på den tida. 
Og med klasseskuespillere som Thompson og Hanks i spissen, kan ikke dette gå galt. 

Jeg må også nevne Paul Giamatti i rollen som privatsjåføren Ralph, som gjennom sin avvæpnende væremåte er med på å smelte isfronten som Pamela møter verden med. 
",1
"«Girlhood:»Solidarisk girl power 

Dette kunne fort blitt enda en dyster rapport fra den konfliktfylte, franske forstaden. 
Isteden blir det en vakker fortelling om vennskap mellom unge kvinner. 

Det er 20 år siden Hatet tok pulsen på den franske forstaden og forutså den sosiale tikkende bomben som skulle gå av i de såkalte banlieus utenfor Paris. 
Den nye, franske filmen Girlhood viser at ikke mye nødvendigvis har endret seg, bortsett fra én ting: denne filmen ville neppe blitt laget for 20 år siden. 
Ikke bare fordi jenters sosiale status blant minoritetsungdom den gangen ble neglisjert, men også fordi denne filmen er annerledes på så mange måter fra de indignerte samtidskommentarene som preget de første banlieu-filmene. 

Sterk samhørighet 

Åpningssekvensen er typisk for filmens egenart og uforutsigbare dynamikk mellom konflikt og livsbejaende flukt: 
Vi havner midt i en fysisk nærkamp, mellom spillere i en amerikansk fotballkamp, og ser snart at det er unge franske minoritetskvinner som spiller. 
De har på krigsmaling og uttrykker adrenalin og entusiasme. 

Men når kampen er over, venter hverdagen praktisk talt rundt neste hjørne: vi ser hver og en av dem lunte av gårde til sin blokk i den gigantiske, monotone forstadsbebyggelsen, og vi ser at de faller til taushet når de passerer forbi en klynge med jevnaldrende gutter. 

Som de andre jentene sloss Mariene på flere fronter – mot skolesystemet og det franske samfunnet, på ene siden, og mot en patriarkalsk, satt kultur på hjemmebane. 
Når denne kampen overmanner henne, søker hun tilflukt hos en jentegjeng som ledes av den karismatiske Lady. 
De er alle drop outs i 16-årsalderen som fordriver tiden med nasking på kjøpesentre og å provosere medpassasjerer på T-banen. 
De er like selvopptatte som andre tenåringer, men det er en sterk samhørighet mellom dem. 

Varm grunntone 

Sisters Are Doin' It for Themselves , sang Aretha Franklin en gang, og det er hva jentene gjør her, men til strofene av Riannahs Diamond . 
I en sentral scene ser vi dem sjekke inn sammen på et hotellrom for å pynte seg, og vi forventer kanskje at de skal gjøre seg klare for å gå ut på byen. 
Men isteden blir de værende for å underholde hverandre , i en strålende spilt scene som forsegler Marianes plass i fellesskapet, nærmest som et ritual. 

Det er en varm grunntone i filmen som understøttes av fotograf Crystel Fourniers enkle utsnitt og myke lys. 
Hudfarge på film nevnes stort sett bare når vi berører mangelen på mørk hud på det hvite lerretet, men jeg synes det er verdt å fremheve hvordan Fournier får kvinnenes hudfarge til å gløde sjeldent vakkert. 
Det er annerledes å lyssette mørke skuespillere, men det er sjelden noen utforsker den visuelle kraften i det. 

På øverste hylle 

Det er en av mange kvaliteter som gjør denne filmen annerledes. 
Det andre er det befriende fraværet av etniske musikk-klisjeer. 
Akkurat som jentene omdefinerer seg selv, velger Sciamma et lydbilde av elektroniske klanger som harmonerer med filmens åpne utforskning av hva det vil si å være fransk-afrikaner. 

Som i Vannliljer og Tomboy gir Sciamma oss et originalt blikk på en marginalisert ungdomsgruppe. 
Men denne gangen går hun enda noen skritt videre, både filmatisk og politisk, med en film som plasserer henne på den europeiske filmkunstens øverste hylle. 
",1
"Mørk påskekrim
Påskekrim 

Kanal: 
NRK1 11., 13., 15. og 16. april 

Skuespillere: Richard Harrington, Mali Harries, Hannah Daniel, Alex Harries 

Aldersgrense: 
15 år 

BBC-serien «Hinterland», som er lagt til det naturskjønne kystlandskapet i Wales, handler om den erfarne kriminaletterforskeren Tom Mathias (Richard Harrington). 
Ikke helt frivillig har han brutt opp fra London og bosatt seg på landsbygda. 
Han møter et lukket og isolert samfunn, som skjuler mange mørke hemmeligheter. 

Serien består av fire avsluttende episoder, og anmeldelsen er basert på første episode. 

Mathias har ikke rukket å starte i jobben før han får en telefon om å komme inn tidlig. 
En eldre dame er savnet. 
I huset hennes er det blod overalt, og bilen hennes er borte. 
Etterforskningen avdekker den ene grufulle hemmeligheten etter den andre, og den gamle damen viser seg å ikke være så uskyldig som først antatt. 
Uten å røpe for mye, kan jeg fortelle at hun var bestyrer på et gammelt barnehjem hvor ikke alt gikk riktig for seg. 

Serien byr på mye av det du ønsker deg av en påskekrim, men den er mørkere i både form og tone enn for eksempel «Poirot». 
Den avdekker ikke bare morderen, men også ganske så tragiske menneskelige skjebner. 
Harrington fungerer godt i rollen som detektiv, men det beste med hele serien er landskapet rundt. 
En perfekt ramme for en absolutt severdig påskekrim. 
",1
"Ekte og gjennomført
Regi: 
Tim Story. 
Med Jessica Alba, Ioan Gruffudd, Michael Chiklis, Chris Evans, Julian McMahon, Kerry Washington. 
Amerikansk. 
Action - 11 år, egnet ungdom. 

Ekte og gjenomført underholdende om fire superhelter. 

De tegnede superheltene er blitt en helt egen, svær filmsjanger. 
Det vil si at det er kommet en hel rekke, meget forskjelligartede filmer om dem. 
Historien om tilblivelsen av «Fantastic Four», heltene fra Marvel Comics, er en helt annen og grunnere historie enn den stadig aktuelle «Batman Begins». 
Til gjengjeld er den blitt en helt gjennomført underholdningsfilm; kjapp, spennende, morsom og ytterst velsmurt. 
Mye av en barnefilm, for så vidt. 
Og intet i veien med det! 

Fire venner og vitenskapsfolk drar ut i verdensrommet for å bivåne en kosmisk storm. 
Det går helt galt; de blir innhentet av stormen. 
Deres DNA blir forandret med de mest utrolige resultater. 
Og Mr. Fantastic, Invisible Woman, The Human Torch og The Thing er en realitet. 
Særlig Jessica Alba som Invisible Woman og vår gamle venn Michael Chiklis (politimester Scali fra 90-tallets TV-serie) som The Thing får opp underholdningverdien. 

Tøft og gøy - rett og slett! 
",1
"Gjengangerne S02 E01 - 02
Et fascinerende drama med en nifs atmosfære. 

Den franske serien Les Revenants, eller Gjengangerne som den heter her til lands, var et friskt pust da den dukket opp på norske TV-skjermer i fjor. 

Serien, som er en svært spesiell vri på zombiesjangeren, er et langsomt drama med en intens atmosfære av underliggende frykt og spenning. 
Ikke frykt for å bli spist, men frykten og usikkerhet rundt hva som skjer med livet når et familiemedlem kommer tilbake fra døden. 

Nå har sesong to premiere, og sesongstarten fanger opp den rådville stemningen som hang i lufta etter forrige sesong. 
Her er det mange ubesvarte spørsmål, og etter to episoder klarer jeg ikke å få helt tak på hvor vi skal denne gangen, men det er muligens en bra ting. 

Anmeldelsen inneholder spoilere for sesong én av serien, samt et lite handlingsreferat fra de første to episodene av sesong to. 

Byen står under vann 

Sesong én startet med at Camille kom hjem fra en skoletur. 
Problemet var bare at skolebussen hadde styrtet utfor en skrent fire år tidligere – alle omkom. 
Utover i sesongen kom flere av de døde innbyggerne i den lille franske byen tilbake, og vi begynte å ane at noen av dem var ute etter noe mer enn å bare gjenforenes med sine kjære. 

Den synske servitøren Lucy (Ana Girardot) sto i sentrum for det hele, og mobiliserte til slutt en horde av levende døde for å hente blant andre Camille tilbake fra de levende. 

Når sesong to starter har det gått seks måneder siden natten da horden kom og gjorde krav på de døde som levde med de levende, og den lille byen ved demningen mellom fjellene ble lagt under vann. 

Spesialister er på plass for å undersøke demningen, det militære har evakuert innbyggerne som har mistet hjemmene sine. 
Noen av dem har forlatt byen og minnene, andre bor i brakker mens de venter på at flere døde skal vende tilbake. 

En ny underverden? 

Hva Lucy planlegger er fortsatt uvisst to episoder inn i den andre sesongen. 
Hun vil ikke at de de døde skal gå tilbake til sine gamle liv, men starte noe nytt. 
Hva dette er vet vi enda ikke, og det aner meg at vi må vente en stund før svarene kommer. 

Flere og flere døde popper opp i skogen. 
Alt fra folk som døde for under et år siden, til folk som har ligget i jorda i 35 år, og Lucy frakter dem over den nye innsjøen på en flåte, over til en liten stripe hus ved foten av fjellet. 
Tankene går selvfølgelig til elven Styx, og jeg lurer på om hun lager en ny underverden der på den andre siden av vannet. 

Gjengangerne er spilt inn ved Annecysjøen i Frankrike, og den ville naturen gjør sitt for å gi serien et trolsk preg. 
Mørke skoger, høye fjell, og tåken som siger over vannet – alt er med på å skape en krypende spenning og litt nifs atmosfære. 

Fascinerende tankeeksperiment 

De to første episodene av denne andre sesongen av Gjengangerne svarer på få av spørsmålene du satt igjen med etter forrige sesong. 
Flere spørsmål dukker istedenfor opp. 
Hvorfor kommer flere og flere døde tilbake? 
Er det tilfeldig hvem som gjenoppstår? 
Er det et mønster her? 

De mange spørsmålene og få svarene vi får, gjør at serien minner meg om HBOs The Leftovers. 
Bare at Gjengangerne er mye mer… fransk! 
At tematikken dreier seg mer rundt sorg, tap og hvilke følelser som melder seg når et familiemedlem står opp fra de døde, enn rundt skrekkaspektet ved levende døde, gjør at dette blir en svært interessant zombieserie. 

Er det virkelig din datter som er tilbake i den døde kroppen, eller er hun egentlig borte for alltid? 
Og kanskje det egentlig hadde vært bedre om din døde mor forble i grava? 
Tankeeksperiment som dette er fascinerende. 

Jeg forstår enda ikke hva som egentlig skjer, men det tror jeg blir et deilig mysterium jeg kan kose meg med utover i høstmørket. 

«Gjengangerne» ser du på NRK2, torsdager klokka 21.30. 
",1
"Tusen glimt i øyet
Oscarfavoritten «The Artist» er en sjarmbombe som feirer filmmediet og en tapt epoke med stor lyst og tilsvarende dyktighet. 

FILM: 
To filmer om film har fått flest Oscar-nominasjoner før søndagens utdeling, men det betyr ikke at noen av dem nødvendigvis står igjen som vinnere dagen etter. 
Jeg tviler dessuten på om «Hugo» eller «The Artist» vil forårsake en bølge av storfilmer om film, det være seg i 3D eller svart-hvitt uten tale, men det ligger kanskje en lærdom i at Scorseses 150 millioner dollars nostalgitripp går med underskudd (tross godt besøk), mens «The Artist» er laget for en tidel og tjener gode penger. 

Liksom i mang en talefilm, er det ansiktene man husker best fra «The Artist». 
George Valentin (Jean Dujardin) er en feiret og svært selvopptatt stumfilmstjerne i 1927, med et blendende smil. 
Peppy Miller (Bérénice Bejo) oppdages ved en tilfeldighet og hjelpes fram av Valentin. 
Når talefilmen gjør sitt inntog, mister den stolte Valentin rollene, mens Peppy smiler og snakker seg inn i folks hjerter. 
Én stjerne falmer og en annen blir født. 

Sterke følelser 

Det er med andre ord ikke originaliteten i plottet som gjør «The Artist» til et forfriskende innslag, men en blanding av flere faktorer. 
Den minst viktige er nerdefaktoren — jeg tror de færreste er så filmhistorisk skolerte at de vil kjenne igjen altfor mange konkrete referanser. 
Derimot vil vi la oss rive med av det vi alltid har søkt i kinosalen: sterke følelser, formidlet gjennom gester og mimikk. 
Regissør Michel Hazanavicius har funnet en fin balanse mellom stumfilmens spillestil og en realisme vi er mer vant til (kanskje virker Peppy noe mer moderne enn Valentin). 

Dujardin er kjent i hjemlandet Frankrike for to retrospionkomedier regissert av Hazanavicius, der han spiller agent OSS 117, en krysning av James Bond og Den rosa panteren. 
I «The Artist» er han stilmessig innom flere filmhistoriske ikoner, fra førsteelskeren Rudolph Valentino og den sverdsvingende Douglas Fairbanks, via steppende Fred Astaire og Gene Kelly, til en loslitt Charlie Chaplin. 

Selvbevisst 

Hele veien krydrer Hazanavicius sin romantiske komedie med herlige visuelle detaljer, noen av dem absurde, alle oppfinnsomme. 
Det skal godt gjøres å se «The Artist» uten en viss grad av selvbevissthet. 
Ansiktene og den svulmende orkestermusikken kan suge deg inn, men når musikken stilner totalt, vet du at du ser en film i svart-hvitt og 4:3-format som på tross av all sin sjarm også er en stiløvelse, der du er tilgitt hvis du tenker: Ah, en stumfilm om å lage stumfilm som fortsatt treffer oss i hjertet, er det ikke deilig! 

Når det gjelder søndagens langtekkelige fesjå, kringkastet fra det som ikke lenger vil hete Kodak Theatre i Hollywood, er det ingen tvil om hvem som bør få prisen for «best supporting dog». 
Jeg lurer på om den ivrig voffende Uggie (f. 
2002) visste at han var med i en stumfilm. 
",1
"Vås med vilje
Halvt satire, halvt homage, helt håpløst. 
Men i 3D. 

HANDLER OM: 
For ti år siden forårsaket gruvearbeideren Tom en gruveulykke der fem menn døde. 
En siste, Harry Warden, havnet i koma, men våknet senere, gikk berserk og drepte en masse folk med hakke. 
Nå er Tom tilbake og møter igjen eksdama som har giftet seg med hans tidligere bestevenn, sheriffen. 
Samtidig dukker det opp en morder som med maske og hakke går løs på landsbyboerne. 

DOM: 
Hvis dette hørtes ut som en hvilken som helst lettvekts horror/slasherfilm fra de siste 20 årene, så er det helt riktig. 
«My Bloody Valentine», som er en nyinnspilling av en klassiker fra 1981, er halvt satire, halvt homage til sjangeren, og går med blodig alvor og en kort ironisk distanse inn for å få med alle klisjeene. 

Vi har sett ironisering over disse sjangerene før, som i «Scary Movie» eller Tarantinos «Grindhouse». 
I denne filmen er «satiren» imidlertid av det mer, skal vi si ulne slaget, faktisk er det mest så filmen er en kollasje av velkjente replikker og scener fra mediokre skrekkfilmer for tenåringer. 
Jeg antar poenget er at man skal humre inneforstått fordi man forstår at filmskaperne bruker en oppbrukt og i utgangspunktet kjedelig oppskrift med vilje. 
Det kan knapt kalles et spesielt interessant grep, men de skal få et poeng for full dekning, her er alt med: hjelpesløse nakne kvinneofre, teatralsk overspilling, store plothull og enkle løsninger. 

Å, og filmen kommer i 3D, et poeng som selvsagt er den store salgspitchen her: 
Harselering med utdatert sjanger kombinert med det nyeste innen 3D-teknologi! 
Visst er det fortsatt spennende med skarpe redskaper som kommer farende ut av lerretet, men effekten er brukt ganske fantasiløst. 

Dette er noe tarvelig vås, men det er jo poenget. 
For sjangerens trofaste fans er «My Bloody Valentine» muligens som å få en klem av en gammel, svett venn. 
",0
"TV-anmeldelse«Hit for hit»: 
Hjelp, vi er i musikkbransjen 

Alvorlig bra musikktøys 

«Hit for hit» 

Norsk humorserie i seks deler 

Alle episodene tilgjengelig på NRK TV fredag 

NRK1 kl 22.35 søndager 

Med: Jakob Schøyen Andersen og Fridtjof Stensæth Josefsen 

I en knusktørr parodisk voiceoverintro annonser «Hit for hit» sitt premiss: 
Aldri har det vært flere som driver med musikk. 
Og konkurransen er beinhard. 

Så da kan man lure: 
Hvorfor bruker NRK ressurser på å lage et tulleprogram om musikk? 

Jakob Schøyen Andersen og Fridtjof Stensæth Josefsen gjorde musikkparodier i «Kollektivet» på TV 2. 
Deriblant James Blake-parodien «Grøtete vokal», Daft Punk-nedbrytingen «2manybuttons» og den udiskutabelt fantastiske, men lite familievennlige tolkningen av Store P og A-laget. 

Innimellom var det mye annet surr som ikke var like smart. 
Denne ujevnheten er utfordringen når de flytter over til rikskringkastingen også. 

Her er for eksempel en Marcus og Martinus-vits som blir tværet ut altfor lenge (faktisk over flere programmer) og en kar som lager låter som får tekstene i russelåter til høres ut som salmer. 

Mye bedre blir det når før vi får møte oslobandet Trophy som har med Maya Vik på bass. 
Derfra begynner dette å ligne på det smarteste og morsomste som er gjort siden «Slåpåring» skrudde sammen den svenske rap-hyllesten «Inte bränn dina händer». 

«Hit for hit» er musikalske sjangerparodier tatt så på taktslaget at de ville ha fungert som egne låter - som skjønner at en god parodi må kunne være kvalitativt like bra som utgangspunktet. 
Og som innebærer at man skjønner hva de gjør narr av. 
For dem som ikke har musikkinteresse utover «det som spilles på radioen» eller «det noen andre setter på», må programmet fortone seg som direkte uforståelig. 

Kanskje ikke når Kvelertak parodierer seg selv, med Schøyen Andersen som vokalist som sliter med svettekjertlene. 
Men i alle fall i den fascinerende gode War on Drugs-parafraseringen som fint kunne vært med på fjorårets album, «A Deeper Understanding». 

Ikke alt er like hysterisk genialt. 
En kar som er så indie og anti-kommersiell at han selger null kassetter på platebutikken Tiger er nesten for nært virkeligheten. 
Like så med hip-hop-duoen som hele tiden stopper opp for å mime nye våpen. 

Mangfoldet er uansett imponerende. 
Musikkforståelsen og sjangerkompetansen som ligger i bunn her, gjør at duoen i seg selv blir et musikkprogram i sin egen parodi. 
«Hit for hit» er musikalsk. 
Ekstremt musikalsk. 
Og morsomt. 

Men, NRK: 
Lag gjerne et skikkelig musikkprogram også! 
",1
"Nedtelling til dommedag
John Michael McDonaghs oppfølger til publikumsfavoritten «The Guard» er et oppgjør med kirkens plass i det irske samfunnet. 

FILM: 
«Calvary» er regissør John Michael McDonagh og skuespiller Brendan Gleeson første samarbeid siden den treffsikre svarte komedien «The Guard» i 2011. 
Og selv om de to filmene har mye til felles, byr «Calvary» på en ganske annen skildring av den irske landsbygda. 

Irsky business 
Denne gangen spiller Gleeson Fader James, en kjent og kjær, men også kontroversiell skikkelse i sitt lille kirkesogn på den grisgrendte irske nordvestkysten. 
Filmen starter i skriftestolen, der en mann forteller at han som barn ble misbrukt av en prest, og at han har til hensikt å myrde James som hevn. 

Mannen hevder at det å skyte en god og uskyldig mann vil være en mer passende straff for den katolske kirken enn å drepe en av de pedofile overgriperne, og gir James én uke til å forberede seg på å møte sin skjebne. 

«Calvary» utspiller seg over de sju påfølgende dagene frem til de to møtes igjen. 
James vet fra første stund hvem morderen er, men publikum får ikke vite det før de to står ansikt til ansikt i siste akt. 

Preker til forsamlingen Der «The Guard» brukte irsk særpreg som eksotisk krydder i en universell historie, er «Calvary» en film om Irland.Også denne gangen er de glassklare tablåene vakre, de sære bifigurene interessante, og Gleesons blanding av alvor og komikk god, men filmens appell begrenses av det faktum at den dypest sett handler om kirkens plass i det irske samfunnet. 

For den del av publikum som ikke kan påberope seg noen større innsikt i irske samfunnsspørsmål, er de underliggende budskapene tidvis vanskelig å tyde, og dermed blir det også vanskelig å henge med på den emosjonelle dramaturgien. 

«Calvary» byr på svært tiltalende filmhåndverk og en rekke små fine detaljer — blant annet viser en usedvanlig god Dylan Moran uante dybder i rollen som ulykkelig finansmann. 
Samtidig er det vanskelig å fri seg fra følelsen av at McDonagh denne gangen snakker til en gruppe inneforståtte — og at de som ikke tilhører denne gruppa går glipp av noe essensielt. 
",1
"Dårlig oppdragelse
«The Odd Life of Timothy Green» tilbyr hul livsvisdom om kunsten å være foreldre. 

FILM: 
Når utgangspunktet er originalest, kan resultatet bli som banalest. 
«The Odd Life of Timothy Green» er en rar idé som er blitt et stykke søvndyssende konvensjonell Hollywood-realiisme. 
Det vil si at produsenten hyrer smellvakre vestkyststjerner til hovedrollene, tar av dem løsvippene, trekker på dem strikkejakke og plasserer dem i et utstudert shabbykoselig hjem med påfallende myk og smigrende belysning, på et pittoresk-falleferdig tettsted med undergangstruet hjørnestensbedrift. 

Opp av bakken 

Jennifer Garner og Joel Edgerton spiller Cindy og Jim, et par som må forsone seg med at de ikke kan få barn. 
Scenene der Cindy forsøker å oppføre seg som normalt, samtidig som hun stadig er like ved å briste i gråt, er det eneste som berører i «The Odd Life of Timothy Green». 

Paret drømmer seg bort og setter opp en liste som beskriver hvordan de tror akkurat deres barn ville vært. 
En natt bestemmer en svært målrettet og oppsiktsvekkende lesekyndig skjebne seg for å gi dem barnet de skildrer i stikkordsform i notatboken. 
Opp av et mørkt hull i bakken, i bokstavelig forstand, kommer Timothy, en nusselig gutt i barneskolealder. 
Men Timothy er annerledes: 
Han har blader på leggene, som er umulige å plukke av, og det er visst en sammenheng mellom bladenes gulning og Timothys liv med dem han insisterer på å kalle mamma og pappa. 

Dårlig idé 

Ideen med barnet som spirer frem som et slags tre, er original. 
Og det er kanskje en grunn til at den er original: 
Den er ikke spesielt god. 
Det magiske fenomenet i «The Odd Life of Timothy Green» plukkes ut av løse høstluften, den forklares eller forankres aldri, og virker ikke som noe mer enn et pussig påskudd for å vise hvordan selv kjærlige foreldre som Cindy og Jim, som mest av alt ønsker å gi barnet sitt en god oppvekst, kan kløne det til for seg og gjøre dumme valg. 

Budskapet er at det å gjøre feil er en uunngåelig del av det å være forelder. 
Men livsvisdommen er like hul som velmenende. 
Foreldrebekymringene og løsningene på dem er så platte at de umulig kan resonnere hos voksne mennesker med reelle foreldreerfaringer. 
Birollene har færre dimensjoner enn kortstokkens konger og knekter. 
Det hjelper lite med jeans og grovstrikket cardigan når det som er på innsiden virker som om det hører hjemme i en annen, fjern verden. 
",0
"Ikke greit å vera fogglakikkar heller
Dette er det nye årets daueste komedie på tross av Owen Wilson, Jack Black og Steve Martin. 
Det er noe med fugler. 
De fenger ikke egentlig. 

""The big year"": 
Amerikansk komedie. 
2011. 
1 time,40 minutter. 
Regi: David Frankel. 
Med: 
Owen Wilson, Jack Black, Steve Martin,Rosamynd Pike, Brian Dennehy. 

Etter ""The big year"" skal du fremdeles like SteveMartin, for han er en uregjerlig og fysisk fullkommen komedieskuespiller somegentlig kunne ha framstilt en litt eksentrisk fuglekikker, om noen hadde gittham lov. 
Nå har han øyne som er sminket inni som om han har brukt Birkemo-kikkert,for det skal skjules at den livskontinuerlig gråhåra skuespilleren er blitteldre. 
Jack Black er som han pleier, godslig, vasete og uten egentligpsykologi. 
Owen Wilson streifer rundt i filmen som en udokumentertsamler-autoritet med svak troverdighet. 
Men verst er fuglene. 
De er til stedehele tida og får samme uønska oppmerksomhet som influensavirus, brunsnegler ogHR-konsulenter. 

Filmen handler om at det finnes noen ulykkelige år daamerikanere uten egentlig sosial tilnærming drar rundt på kontinentet og tellerfugler ved å fotografere dem. 
Den som finner flest får verken penger ellerhavregryn, men kan pryde seg med tittelen årets mest bortkasta amerikaner. 

Vi får følge de tre komikerne rundt omkring i et helt år, ogdet ville vært en løgn å antyde at det skjer noe. 
Martin må stadig tibake for åordne et firma som han egentlig pensjonerte seg fra. 
Jack Black trøbler medpappa Brian Dennehy. 
Owen Wilson når ikke fram til prøverørsforsøket til han ogkona. 

Frimerkesamlere vil antakelig ha forståelse for dengavnlause gruppegalskapen i filmen, men det er fare for at dere som fremdeleser så samfunnsorienterte at dere hilser på naboen, vil slite medhensiktsløsheten og et manus uten verken høydepunkter eller lavmål. 

Også i dene filmen får Lance Armstrong hederlig omtale. 
Påstreamingstjenesten til Xbox var filmen uten undertekster. 
",0
"Pinlig moro med mammagutt
Hallo — ny tendens innen Hollywoods komediemanus: 
Hva gjør foreldre med voksne, bortskjemte unger for å lære dem til å ta ansvar for eget liv? 

«Mambo» er et skrekkeksempel. 

For tida driver Meryl Streep og bekymrer seg for sin 23 år gamle, hjemmeboende sønn i den velmente, men teite «Nære og kjære»-filmen. 

Den seiler nå opp som en tynn redningsplanke når du skal unngå morgendagens premiere på «Mambo». 

Uttrykket «kort og godt» blir ubrukelig for et handlingssammendrag. 
Storyen er uttværet og pinlig: 
Et ektepar i slutten av 50-åra hyrer ung dame (Sarah Jessica Parker) for å få husets mammagutt til å flytte ut. 
Den bortskjemte snørrvalpen (Matthew McConaughey) er 35 år og vet ikke forskjellen på en vaskemaskin og en komfyr. 
Damene han dater, dumpes straks de får kjærlighet i blikk. 

Det beste man kan si om McConaughey er vel at han har et klysete utseende som kler rollen. 

Regissør Tom Dey sliter med et elendig manus og dynger derfor på med paintballskyting, jordekorn og delfiner som biter. 
Det ramler inn med ulogiske handlingstråder, håpløs klipperytme og skuespillere som spiller redselsfullt. 

Får vi de filmer vi fortjener? 

Har man spilt curling med egne barn, gjort dem til dumme stein som må kostes og feies for til de dauer, så går det som det går. 
",0
"Et tårn i tiden
Det politiske spillet rundt slaveriets fall skildres med bravur i «Lincoln». 
Men så stivner det litt. 

FILM: 
Ingen amerikansk president har vært høyere enn Abraham Lincoln, som målte 193 centimeter på strømpelesten. 
Dette er et faktum filmen «Lincoln» ofte benytter seg av. 
Lincoln, spilt av Daniel Day-Lewis, reiser seg sakte og møysommelig til han tårner over de som måtte befinne seg i samme rom. 
Det er rent så det blir symbolsk. 

Vakker rolle 

Manusforfatter Tony Kushner hadde opprinnelig skrevet et oppsvulmet, ambisiøst manus om Lincolns liv, basert på Doris Kearns Goodwins bok. 
Men regissør Steven Spielberg overtalte ham til å skrive det om slik at det dreide seg om én avgjørende hendelse: 
Vedtaket av det trettende grunnlovstillegget, det som avskaffet slaveriet i USA, i 1865, like før den amerikanske borgerkrigens slutt. 

Filmens Lincoln, slik han er formet av Kushner, Spielberg og Day-Lewis, vinner blant annet frem gjennom sin evne til trenering, til å bremse alle andre prosesser enn den som opptar ham: 
Lovforslaget, som må vedtas før fredsforhandlingene med Sørstatene kommer i gang. 
Han er en knoklete og uutgrunnelig skikkelse som illustrerer poengene sine ved hjelp av omstendelige anekdoter, med en grunnleggende snillhet som han selv er bevisst på, men som de andre åpenbares underveis. 
Det er en vakker rolle, heroisk på en stillferdig måte, eksentrisk og sammensatt og menneskelig i en film som er fattig på nettopp dét. 

Dobbel historietime 

For «Lincoln» er generelt bedre på politikk enn på folk. 
Den er ikke så mye en spillefilm som en veldig god dobbel historietime. 
Spielberg er forbløffende behersket. 
Han tar bare noen korte, resignerte turer innom de sølete slagmarkene han tidligere har skildret med slik oppglødd energi. 
Mesteparten av tiden tilbringes i mørke rom, mens tynne, hvite lysstrimer kommer inn fra siden og lar rynkene i de garvede ansiktet til Day-Lewis og Tommy Lee Jones tre tydelig frem. 
Lee Jones gir alt han har av intens stridbarhet i rollen som radikaleren Thaddeus Stevens, som må piskes til pragmatisme for å få lovforslaget gjennom. 

«Lincoln» er i det hele tatt en medrivende formidling av det møkkete og uoversiktelige og utmattende politiske håndverket, der noen må skyndes på og noen må holdes igjen, noen må kjøpes og noen må overbevises, og der mennesker med gjensidig utelukkende interesser må oppleve at de får gjennomslag. 
Oppløpet mot avstemmingen i kongressen bygger Spielberg opp som en thriller, med helter og skurker på hver sin side og de skjelvende tvilerne i midten. 
Scenen der stemmene avgis dirrer av spenning, selv om publikum vet hvordan det går. 

Nevrotisk kvinne 

Men om det er schwung over kongresstablåene, er det noe stivnet over «Lincoln» når en person må snakke med en annen om noe mer og annet enn lovmakeri. 
De snakker ikke så mye engelsk som manusforfatterisk, det spesielle, ganske skriftlige språket som lar alle få sin høytsvevende og upåklagelig timede enetale om den høyere himmel over tilværelsen. 
Humoren er litt lemster, høytideligheten ikke alltid bekvem. 
De alminnelige samtalene er ikke troverdige i «Lincoln», de er for livsfjerne, skjønt Sally Field lykkes med å bryte gjennom sine ofte oppstyltede replikker som Lincolns kone Mary Todd. 
Mary er ingen kjærlig og støttende partner, hun er en stri, nevrotisk kvinne, gal av sorg over tapet av et barn, som forlanger forståelse og oppmerksomhet av ektemannen også når han står midt i sin vanskeligste politiske kamp. 

Og for en kamp det er. 
",1
"Prometheus
Sci-fi-hjerter kan fryde seg! 

Dette er filmen jeg var redd for å se. 
Alien fra 1979 er en film jeg har svært kjær. 
Når regissør Ridley Scott nå vender tilbake til universet han skapte, kan han nå gamle høyder? 
Ja og nei. 

På sitt beste er Prometheus spennende science fiction med en mesterlig visuell fortellerstil. 
Den sliter litt med smertefulle snarveier på manusfronten, og en altfor stor hang til å vise slektskapet til originalen. 

Men Prometheus er absolutt godkjent, full som den er av smarte ideer, skrudde visjoner, åpenbare ambisjoner og store effekter! 

Vår opprinnelse 

Historien starter mot slutten av dette århundret, noen tiår før handlingen i Alien. 

Arkeologen Elizabeth Shaw (Noomi Rapace) finner spor fra gamle sivilisasjoner som peker mot et bestemt punkt langt ut i verdensrommet. 

Hun mener at svaret på menneskehetens opprinnelse kan finnes der, og blir med på en romekspedisjon finansiert av det store selskapet Weyland Corporation. 

Men det de finner, er ikke helt hva de forventer. 
Og noen på skipet Prometheus har sin egen agenda. 

Fra idealist til kriger 

Rollelista toppes av Noomi Rapace, som er filmens hjerte og sjel. 
Hun er åpenbart Ridley Scotts nye Ripley, og innehar mange av de samme kvalitetene og egenskapene. 
Hun starter som en idealist og utvikler seg til å bli en kriger. 

Rapace gjør en sterk rolle, og støttes av blant andre Charlize Theron som skipets øverste leder og Idris Elba som kapteinen. 
Den mest besnærende skikkelsen er likevel Michael Fassbender som androiden David. 

I den første Alien var androidens identitet en overraskelse, mens her signaliseres den fra første stund. 
Davids programmerte toleranse overfor mennesker gir noen bisarre utslag som gjør ham svært interessant. 

Trekker forhastede konklusjoner 

Litt pirk må man ha med når selveste Ridley Scott lager science fiction igjen. 
Min største innvending mot filmen gjelder manuset. 
Det er ikke alltid historien henger på greip. 

Som når forskerne lander på en enorm planet og trekker sine konklusjoner etter en liten time på bakken. 
Det er som å konkludere hele jordkloden etter en svipptur innom Hattfjelldal. 

Et annet irritasjonsmoment er at Scott hele tiden skal smette inn Alien-detaljer i både bilde og dialog som helt sikkert er ment til å få fansen til å nikke gjenkjennende, men det tar meg ut av historien. 

Hvorfor skal figurer i Prometheus oppføre seg likt, ha samme dialog og møte svært like problemstillinger som figurer i Alien? 
Scott lurer til og med inn en liten referanse til Blade Runner. 

Kan spinnes videre 

Prometheus er likevel mer gleder enn sorger. 
Den fryder et sci-fi-hjerte med herlige sekvenser med et fantastisk romskip, en farlig planet og et mysterium som kan spinnes videre. 

Jeg hadde kanskje forventet en enda mer virtuos, intelligent og majestetisk film. 
Det ligger et potensial i historien som ikke utnyttes fullt ut. 

Prometheus er altså ingen Alien, men er likevel stilig science-fiction! 
",1
"Oppfinnsomt eventyrland
Regi: 
Janno Poldma, Heiki Ernits. 
Genre: 
Barnefilm. 
Finsk. 
For alle. 

NORSKE STEMMER: 
Anya Rasmussen, Helge Jordal, Kristoffer Joner, Johannes Joner, Bjørn Wilberg Andersen, Christine Hope, Davy Wathne. 

HANDLING: 
Lotte er en trivelig og glup liten jente (av hundeslekten) som bor i et fargerikt land der samtlige innbyggere (altså dyra) er besatt av oppfinnelser. 
De trives med sine konkurranser, og får en ny hobby når den japanske bien Sumusu introduserer dem for judo. 

DOMMEN: 
Fargesprakende, søt og tidvis riktig underholdende film beregnet på et svært ungt publikum. 
Mange gode norske stemmer bidrar til filmens energi. 
Med sine 1 time og 12 minutter virker den likevel litt lang og oppstykket, mer egnet for episoder på en TV-skjerm enn på det store lerret. 

Likevel byr Lotte & Co gjentatte ganger på pussige overraskelser, krydret med oppfinnsomme saker og ting små barn klart vil ha sansen for. 
",1
"Ujevnt jag etter nærhet
Begredelig skildring av norsk utkant. 
Regien blir stiv i sine tablåer: 
Se, her sitter ensom mann og spiser maten sin alene. 
Marie Blokhus strever, men får til det overbevisende til slutt. 

Jag etter vind 

Regi/manus: Rune Denstad Langlo. 
Med: 
Tobias Santelmann , Anders Baasmo Christiansen, Marie Blokhus, Sven-Bertil Taube, Frederik Meldal Nørgaard, Marte Aunemo. 
Norge 2013. 
1 time 29 minutter. 
Aldersgrense: 
Tillatt for alle. 
Egnethet: 
Voksen. 

Med ""Jag etter vind"" forsøker Rune Denstad Langlo å si noe tankevekkende om å forsone seg med familietragedier i fortiden. 
Resultatet er blitt ujevnt. 

I spillefilmdebuten ""Nord"" (2009) skildret Denstad Langlo den redde mannens psyke. 
Nå har han selv skrevet manus og lar en ung kvinne reise til sin barndoms bygd fordi bestemor skal begraves. 

Ta det gode først: 
Fotograf Philip Øgaard får fint fram kontrasten mellom det urbane designmiljøet Anna lever i med sin danske kjæreste i Berlin, og det enkle utkantlivet hun kommer fra et sted i Midt-Norge. 
Her domineres synsinntrykket av en vakker fjord med strand og fjell, ikke moteriktig arkitektur som dansken hennes liker. 

Men heller ikke nordmenn lever av natur alene. 
Utkantstrøk betyr ofte ensomhet for de som bor igjen. 
Regissøren byr på flere av disse: 
Jenta i kassen på butikken som bare har helgens festing å se fram til (blir hun gravid, tar hun abort). 
Ettbarnsfaren som driver strandkiosken, også han enslig etter at barnets mor døde. 
Og ikke minst bestefar som sitter gretten i stua si. 
I nabohuset bor nok en gubbe for seg selv, han Arne. 

Jo visst får Denstad Langlo fram traurigheten hos de som har tapt sine muligheter. 
Problemet er at vemodet smitter og gir også filmen en eim av det begredelige. 
Regien blir stiv i sine tablåer: 
Se, her sitter ensom mann og spiser maten sin alene. 
Selv filmtittelen hentes fra bestefars depressive bibelsitat: 
""Alt er tomhet og jag etter vind"". 

Nå vel. 
At Anna kommer hjem, skal røske opp, og ansatsene er velmente. 
Gradvis skapes et møte der barnebarn og bestefar åpner for tragediene: 
Hvem var skyld i at hennes foreldre døde i en ulykke for over 10 år siden? 
Hvorfor satt bestemor i kirken og gråt det siste leveåret? 

Her ligger godt dramastoff på lur, fylt av sjalusi og skyldfølelse. 
Men det ujevne melder seg: 
Én scene blomstrer fordi Anders Baasmo Christiansen i en birolle gjør ørsmå detaljer med en hagesaks. 
Andre scener henger med nebbet fordi verken Sven Bertil Taube eller Tobias Santelmann (ettbarnsfaren) får til noe lignende. 

Også Marie Blokhus som Anna strever, i en vanskelig balanse mellom å være passiv tilskuer til de hun møter, og på svært overbevisende vis å brette ut sjelen i en scene mot slutten. 

Alt i alt griper ikke storyen sterkt nok fordi skikkelsene forblir underlig fjerne. 
I stedet henger jeg meg opp i at to lønnetrær på tunet har nakne greiner først og sist i filmen, men står fullt av blader midtveis – til tross for at handlingen knapt varer utover en uke mens løvetannen blomstrer. 

Nei, det er ikke lett å lage film i norske utkantsstrøk. 
",0
"Eksplosivt i Åsgard
Heidundranes effektfest i vår norrøne mytologi. 
Samt en bukseløs professor. 

Dette er et vanvittig sammensurium, men ganske gjennomført underholdende angrep både på publikums sanseapparat og norrøn mytologi. 

Så er det da også lite Snorre og desto mer tegneseriegiganten Marvels Comics grep på det hele vi snakker om. 

Vi er dessuten inne i andre filmkapittel i en Thor-saga, som startet i 2011. 

Bare å forsøke å beskrive handlingen, er noe nær halseløs gjerning (rollespillentusiaster og tegneseriebuffs er allerede orientert). 
Men la oss si det handler om kampen mellom det forholdsvis gode og det absolutt onde, med astrologiske forutsetninger for de helt store slag, de aller mest fryktinngytende våpen (Thors hammer ikke glemt!), muskelsprengte helter, kritthvite skurker, gigantiske energimasser på flyttefot i en galaktisk oppvisning av hva moderne filmteknikk kan åpenbare. 

Sånn sett er det overdoser av sansedynamitt med Thor og Odin og Loke og Frigg i til dels meget fri utfoldelse i et slags Star Wars-univers på stereoider. 

Men det finnes også en «vanlig» verden her, et prosaisk London med en skjønn vitenskapskvinne med dragning mot gudeverdenes Thor (og omvendt), samt en bukseløs forvirret professor, som erklæres gal, men som selvfølgelig er den eneste som skjønner hele greia. 

Det fortellerteknisk smått geniale med denne «vanlige» verden, er at det blir et tørt, vittig og meget nødvendig avbrudd av de intergalaktiske voldsomheter. 
Det gjør det mulig å holde ut - og det lager en underholdende miks av det hele. 

Det finnes ikke et gram fornuft eller egentlig hensikt i denne filmen. 
Bortsett fra en TNT-dose fortellerkåthet. 

Og slikt kan man jo i høyeste grad la seg underholde av. 
",1
"Bombe i heisen
Nordmannen Stig Svendsen har regissert en amerikansk thriller om folk med bombe i heisen, og hvordan har de det? 
Ikke storarta, men spennende nok. 

Norsk-amerikansk thriller. 
2011. 
1 time, 24 minutter. 
15 år.Regi: Stig Svendsen. 
Med: 
Christopher Backus, Anita Briem, John Getz, ShirleyKnight. 

Denne norsk-regisserte thrilleren er enkelt og ukomplisert,ufikst og nervøst spennende, og det er i grunnen greit. 

""Elevator"" handler naturlig nok om en heis.Egentlig liker jeg ikke at hele filmer foregår i et lukket rom, for jeg fårfølelsen av at regissøren er en uforløst radioteatermann og at film blirredusert til et seminar der skuespillere snakker sammen. 

Skuespillere liker det. 
De slipper å være ute i dårlig vær,og de får bruke ansiktet og stemmen til det de ble trent til. 

I ""Elevator"" blir en uensarta gruppe menneskerstua inn i en amerikansk hotellheis sammen med direktøren og det fordomsfulltskildra barnebarnet hans. 
En er muslim, en annen er jøde, ei dame er inder ogei annen dame er faktisk kontorblondine. 
Bare vi vet at en av dem bærer enbombe. 
Jada. 
Du gjetter hvem det er ganske kvikt. 

Etter at folka har snakka litt mokkamann til hverandre oggjennomgått aggressivt kapitalistprat, oppstår den ekle situasjonen at de stårfast i heisen og det er faktisk sånn at bomba går av om ti minutter. 
Derfrastarter den heftige handlingen, og den er ganske spennende på en enkel ogstreit måte som pleier karakterisere TV-filmer. 

""Elevator"" passer ikke egentlig for noen.Klaustrofobiske mennesker bør bare se utendørssscenene i ""Sound ofmusic"", de gravide bør holde seg hjemme også denne kvelden, ingen grunntil at finansmeklerne kjøper sponsor-forestilling, TV-journalister vi føle segdumme og de overvektige vil skjønne at de lever et farlig liv. 
",1
"Film:Adekvat i akvariet 

Vegetarianerpropaganda for de minste. 

Fiskene har ikke uventet mer personlighet enn de (i et par tilfeller rasistisk) karikerte menneskene i denne ellers svært politisk korrekte animasjonsfilmen. 

Men alle henter karaktertrekkene sine i utseendet: 
Ålene er sleipe, sjøhesten og kongepingvinene er majestetiske. 
Skilpaddene, som er heltene her, er søte når de er små, og godslig treige når de blir gamle. 

Ikke for regissør Stasser de komplekse figurene vi kjenner fra bedre animasjonsfilmer. 
Våpenet er sleggen, enten det dreier seg om fargepaletten (neonglorete), utnyttelsen av 3D-mediet (insisterende) eller moralen: 
Det verste for en fisk er å «havne i magan til et menneske». 

Historien er på sin side spinkel: 
Fisk fanges. 
Havner i et akvarium på en pretensiøs restaurant (typisk gjest: en smattende tjukkas i cowboyhatt). 
Fisk må rømme. 

Filmen er fin å se på. 
Men ikke noe for foreldre som vil at barna skal spise seipanettene sine. 

MORTEN STÅLE NILSEN 
",0
"Fungerer bedre enn fryktet.Men … 

«House of Cards» er tilbake med sin siste sesong. 
Heldigvis. 

«My turn», var påtroppende president Claire Underwoods siste replikk i forrige sesong av «House of Cards». 
Det var februar 2017, og ingen visste hvor rett hun skulle få. 
Et drøyt halvår seinere ble Kevin Spacey dratt ned i #metoo-dragsuget, og Netflix kuttet alle bånd til den falne kongen med umiddelbar virkning, til tross for at sjette sesong allerede var under innspilling. 

Etter det som man bare kan se for seg må hva vært en del krisemøter og valiumknasking, ble det avgjort at «House of Cards» skulle få sin avslutningssesong, likevel helt uten det som til nå hadde vært hovedpersonen og det store trekkplasteret. 

Serieskaperne begynte helt på nytt, forkortet sesongen fra 13 til 8 episoder, og oppgraderte Claire (Robin Wright) til hovedrolle. 
Selv om arbeidsforholdene garantert ikke har vært optimale, kan slike kriser og tvungne omkalfatringer ofte by på kreativ vitamininnsprøytning. 

Og noen ganger ikke. 

Barsk posering 

Utover litt flere X-kromosomer i det ovale kontor er det ikke så altfor mye nytt i Washingtons mørke korridorer. 

Serien er fortsatt visuelt ganske uinteressant, og den dramatiske framdriften har fortsatt lavt turtall. 
Mediesatiren er fortsatt klønete (selv om det er en viss treffende snert i at CNN-eksperter bruker masse tid på å overanalysere et av Claires håndtrykk på en offentlig tilstelning), replikkene fortsatt langt fra så slående som leveringen skal ha oss til å tro, og den barske poseringen er fortsatt bare posering. 

Hovedpersonene sprader fremdeles rundt blant marmor og mahogni som selvhøytidelige guder på Olympen, og er like løsrevet fra virkelige, menneskelige problemstillinger som dem, også. 
Og av en eller annen grunn vies det fortsatt tid til det svarte karismahullet Doug Stamper. 

Frenemies 

Produksjonen har håndtert Spaceys sorti ved å ta livet av Frank mellom sesongene, under tilsiktet uklare omstendigheter. 
Var det et naturlig dødsfall eller ikke? 
Det er ikke en kjempeelegant løsning, men gitt omstendighetene fungerer det bedre enn man kunne ha fryktet (og gir dessuten litt ufrivillig komikk da Claire ser gjennom bilder fra likvaken, og samtlige bilder fra den åpne kisten er komponert for å skjule den dødes ansikt – en slags begravelsesvariant av nakenscenene fra «Austin Powers»). 

Uansett, nå er det Claire som prater til kamera mens hun prøver å rydde opp i vrakgodset som var Fransk feilede presidentskap, samtidig som hun må forholde seg til utfordringene i sitt eget: 
Et skjerpet trusselbilde, muligens forsterket av kvinnehat mot USAs første kvinnelige president, nasjonale katastrofer som kjemikalielekkasjer, og ikke minst de sedvanlige tronutfordrerne og maktspillerne som lurer bak gardinene. 

Tilskuddene denne gangen er søskenparet Bill og Annette Shepherd, spilt av Greg Kinnear og Diane Lane. 
Spesielt sistnevnte, som gammel skolevenninne av Claire, er i fin form, selv om man skulle ønske hun fikk litt bedre materiale å jobbe med. 

Relasjonen mellom Claire og Annette ser ut til å utvikle seg til en lovende pissekonkurranse mellom to frenemies med lang forhistorie, og gjør i det minste et forsøk på å tematisere maktdynamikk kvinner imellom, selv om den – som så mye annet i denne serien – inntil videre mer legger an en positur av viktighet enn faktisk å si noe viktig. 

Akterutseilt 

Serien fikk en gyllen mulighet til å finne seg sjæl på nytt i år, men virker ikke særlig interessert i å gripe den. 
For selv om «House of Cards» kanskje har klart å komme seg vekk fra Spaceys skygge, er den fortsatt fanget av sitt eget påtatt nihilistiske prosjekt, og fortsatt så overbevist om sin egen uimotståelighet at den ikke gjør noe særlig innsats for å holde på oppmerksomheten vår. 

Og uten Spaceys avledende fokustyveri er det kanskje enda tydeligere enn før at den i bunn og grunn har vært en ganske retningsløs serie over lang tid nå, et rorløst skip som – gitt dagens politiske klima – virker merkelig akterutseilt og irrelevant, uten noe særlig innsiktsfullt å komme med, verken om vår tid spesielt, eller den menneskelige tilværelse generelt. 

(Anmeldelsen er basert på de første tre episodene.) 
",0
"Hysterisk morsom vibrator-historie
En stilig film om hvordan vibratoren kom til, og hvordan den ble brukt på kvinner som led av ""hysteri"". 

Regi: 
Tanya Wexler. 
Med: 
Maggie Gyllenhaal, Hugh Dancy, Rupert Everett,Gemma Jones, Jonathan Pryce, Anna Chancellor, Felicity Jones. 
Storbritannia 2011. 
1 time 49 minutter. 
Aldersgrense: 
Tillatt for alle. 
Egnethet: Ungdom/voksen. 

Herved er den aldeles døde klisjeen ""hysteriskmorsom"" gitt ny mening. 
Regissør Tanya Wexler balanserer ypperlig mellomalvor og komikk i historien om hvordan vibratoren ble oppfunnet av en lege sombehandlet kvinner for hysteri. 

Uttrykket ""hysteriskkvinnfolk"" blir livlig framstilt i denne hårfint raljerende komedien.""Hysteri"" betyr ""det som har sitt opphav i vagina"" (livmorpå gresk heter hystera). 

Gjennom århundrene ble kvinnerdiagnostisert som hysteriske når de var ute av lage, oppfarende, hissige, youname it. 
Det Wexler så glitrende får fram, er hvordan legene – uten å snakke etord om seksuell tilfredsstillelse – utviklet en behandling for hysteri sombesto i manuell massasje av det kvinnelige kjønnsorgan. 
Målet for den oftetimelange behandlingen der kvinnens underliv ble diskrét dekket til og massertmed oljete legehender, var å gi pasienten hysterical paroxysm – orgasme – utenat noen innså at det de fikk, var den seksuelle utløsning som udugeligeektemenn ikke skjenket dem. 

Min santen, dette var før Freudstid og innsikten om at også kvinner kan føle lyst. 

Det hele kunne blitt lugubert ihendene på en mannlig filmskaper. 
Men Wexler greier vekslingen mellom detlattervekkende og det seriøse i en nærmest perfekt blanding. 
Og skuespillerneer med på notene: 
Legen Mortimer Granville (Hugh Dancy) og diverse kvinneligeskuespillere hygger seg på legekontoret inntil massasjehånden hans blir såsliten at moroa må ta slutt. 
Da blir oppfinnervennen (Rupert Everett) kjekk åha – oj, der har vi en bærbar, elektrisk vibrator! 

Atskillig sjarm leveres dessutenav Maggie Gyllenhaal i rollen som Charlotte Dalrymple, en kvinne så opprørsktil 1880-tallet å være at regissøren nok har gitt henne en smule tankegods fra1970-tallet. 

Fornøyelig, fornøyelig. 
",1
"Syndere i sommersol
Dommedag står på trappene i «Mennesker i solen». 
Den er morsom å se på, men kjedelig å høre om. 

FILM: 
Åsted: 
Den svenske skjærgården. 
Ute til steking i solskinnet sitter ektefellene Siv og Svein (Kjersti Holmen og Ingar Helge Gimle) og det yngre paret Ingrid og Stig (Ane Dahl Torp og Jon Øigarden). 

Seg imellom kan de krysse av samtlige av de syv dødssyndene, og noen der oppe er gått lei av dem. 
Snart er verden rundt dem i ferd med å gå under, irriterende nok mens Siv og Svein ennå har tre uker igjen av ferien. 

Bibelreferanser 

«Mennesker i solen», basert på et skuespill av Jonas Gardell, er en sort komedie, en god idé i middelmådig utførelse. 
Manus er pussig nok både filmens sterkeste og svakeste side. 

Å kjøre det barokke og bibelske som et spyd inn i skandinavisk sommeridyll er friskt, og kjennere av «Johannes' åpenbaring» kan sitte og more seg med å ta alle referansene: 
Gresshoppesvermen som terroriserer menneskene etter at den femte trompeten har tonet ut; den brennende solen, havet som blir til blod, og mørket og jordskjelvet som kommer når englende heller Guds vrede fra gullboller ned på jorden. 

Våre protagonister forsøker i det lengste å fortsette å proppe i seg mat og øl, og akter verken på de profetiske monologene til den danske badegjesten fru Sørensen (Ghita Nørby) eller på tausheten til Siv og Sveins sønn Simon (Oscar Lunde). 

Grunn psykologi 

Og her skuffer «Mennesker i solen». 
Et kammerspill drevet av fem stemmer vil være transparent, og avhengig av karakterer som kan utvikle seg og lokke skjulte sider ut av hverandre. 
Men vår double-date er så massivt slette at de slutter å fascinere og more. 
Siv er så sint, Svein er så vellystig og Stig så manipulerende at de knapt har rom for andre egenskaper, og den psykologiske A-derfor-B-forklaringen som tilbys for Sivs mine av konstant skuffelse er banal. 

«Hvis hun ikke har noe liv, får hun kjøpe seg det, som alle andre», sier hun om fru Sørensen, i et eksempel på fortellingens ikke særlig subtile satire, og i en film som såvidt runder fem kvarter blir fornærmelsene - de fire kaller gjesten for kjerring og sutrer over at de ikke skjønner dansk hver gang hun åpner munnen - gjentatt opptil flere ganger. 

Grepet skal selvsagt vise hvordan de fire fråtserne ignorerer alle advarsler, men føles fort som hakk i plata. 
Nørby er dog god, og Jon Øigarden klarer minstanten å finne nok en nyanse av psykopatrollen. 
Ane Dahl Torps Ingrid, som lenge er passiv og underkuet og så, hei, kanskje ikke, er den mest sammensatte, men unnes ingen ordentlig landing i filmens forhastede tredje akt. 

Visuell komikk 

Det meste av viddet i komedien er visuelt, og regissør Per-Olav Sørensen klarer, hjulpet av fotograf John Christian Rosenlund, og lage en lett stilisert, parodisk sommerverden der havet er psykedelisk blått og de selvtilfredse ansiktene glinser av svette. 
Flere lekre shots ovenfra har en popartaktig, nesten poetisk komposisjon. 
Også det estetiske bruddet midtveis, der fargene med ett skylles ut av bildene, er forfriskende. 
Sørensen og Gardell har skjønt det samme som kunstneren Hieronymus Bosch i sin tid, nemlig at endetida er morsom å se på. 
De har glemt lærdommen fra Dante, at det er i Helvete du må finne de virkelige personlighetene. 
",0
"Kvinnen i mitt liv
Standard sjangerfilm, men absolutt søt! 

Kvinnen i mitt liv med Thomas Giertsen i hovedrollen er en veldig standard sjangerfilm, men den er absolutt søt! 
Giertsen har allerede fått mye pepper fra aviskritikere som slett ikke kunne vente med å anmelde filmen, men de tar feil. 
Han fungerer faktisk finfint i en enkel rolle i en enkel film som vil appellere til deg og mora di! 

Giertsen spiller ungkaren Jacob som skyr forpliktende forhold, helt til han møter Nina og forelsker seg. 

Han forstår at hun er kvinnen i hans liv, hun forstår at han er mannen i hennes, men Jacobs nøling når hun spør om han vil ha barn står i fare for å velte forholdet over ende, hvis ikke Jacob tar seg sammen og kjemper for kjærligheten. 

Skrevet for Giertsen 

Manuset ble skrevet med Thomas Giertsen i tankene og filmen passer manges bilde av ham, den glade, uansvarlige ungkaren med glimt i øyet som puler damer i nord og sør. 

Giertsen gjør altså en utmerket innsats. 
Han er kanskje ingen Laurence Olivier (god, død skuespiller), men han ville ha sugd kraftig i en slik film. 
Giertsen suger ikke! 

Solid håndverk 

Motspiller Ane Dahl Torp er et nytt og positivt bekjentskap for meg. 
Hun utstråler mer enn nok sjarm, ynde og styrke til at vi skjønner hvorfor noen skulle synes hun var Kvinnen med stor K. 

Disse to er også omgitt av flere små, men gode biroller, fylt av blant andre Gard Eidsvold, Line Verndal og Kristin Zachariassen. 

Kvinnen i mitt liv er solid håndverk på alle måter. 
Regissør Alexander Eik har høstet verdifull erfaring til han en gang sikkert skal lage større, viktigere og enda bedre filmer. 

Men som debut står denne godt i en sjanger med forholdsvis lite spillerom. 
Og Thomas Giertsen viser at han kan mer enn standup og flåsing på TV. 
Fremtiden vil vise om det blir med dette, eller om han kan bruke talentet i flere filmer, men jeg tror ikke han vil bevege seg så langt unna sjangeren som Kvinnen i mitt liv tilhører 
",1
"Sympati for djevelen
Den minimalistiske «Devil» viser en ny retning for M. Night Shyamalan. 
Men det er langt å gå. 

FILM: 
For enkelte er det å bli fratatt lommepengene sine det beste som kan skje dem. 
Etter ut-av-det-blå-suksessen med «Den sjette sansen» fikk M. Night Shyamalan, auteur med svermerier for det ullent åndelige og sans for det okkulte, nærmest blankofullmakt til å gjøre hva han ville med sine neste filmer. 

Resultatet har vært stadig fetere og mindre flygedyktige kalkuner, sist den tungt vraltende «The Last Airbender». 

Til tross for unison hånlatter fra kritikere verden over, har Hollywood fremdeles tro på at bare navnet til Shyamalan kan hypnotisere publikum til å ta plass i kinosalene. 
«The Night Series» er en ny serie basert på ideer av Shyamalan, men skrevet ut og regissert av andre. 
Og faktisk er det å låse Shyamalan ut av møterommet på denne måten det beste som kunne skjedd ham. 
Den minimalistiske skrekkfilmen «Devil» er alt det «The Last Airbender» ikke er. 
Men den er også, dessverre, ganske unifs. 

Heisaction 

Fem over gjennomsnittet usympatiske mennesker går inn i en heis i en skyskraper i Philadelphia. 
Jeg sier ikke for mye når jeg røper at det er langt færre som til sist går ut av den. 
Heisen stopper mystisk midt i bygget, lyset begynner å flimre, et diabolsk ansikt flakker over monitoren til sikkerhetsvaktene og snart flyter blodet. 

Den latinamerikanske vekteren kryster krusifikset han har rundt halsen og lanserer teorien om at det er djevelen som er på ferde, og som har tatt bolig i en av de fem i heisen. 
Men hvem? 

Endefrem 

Det er et helt kult premiss for en skrekkfilm, habilt gjennomført uten for mange fiksfakserier av regissør John Erick Dowdle. 
Å joda, strykerne hyler skjebnesvangert på soundtracket og skyene samler seg uhellssvangert rundt Philadelphias skyline, men selve handlingen, spillet mellom de fem i heisen og de frenetiske anstrengelsene til politimannen Bowden (Chris Messina), som forsøker å finne ut hva som skjer og takle sin egen sorgtunge fortid samtidig, er skildret på en endefrem og ujålete måte. 

Men om filmen aldri er kjedelig, er den heller aldri spesielt engasjerende, og en så transparent historie tåler ikke å etterlate noen løse tråder. 
«Devil» har flere, og de er altfor åpenbare. 
Den er en fiks liten skrekkflim som har en rekke sympatiske sider, og viser en mulig vei å gå for den tilsynelatende fortapte M. Night Shyamalan. 

Men strengen må spennes litt strammere neste gang. 
",0
"Ikke rør alvesteinen
«Sommerland» er en halvmorsom komedie om alver som setter seg på bakbeina. 

FILM: 
«Sommerland», regissør Grimur Hakonarsons første spillefilm, starter som en humrende komedie. 
En familie på fire driver et romslig spøkelseshus i en mindre velstående del av Islands hovedstad. 
Far i huset, Oscar, stiller seg opp ved siden av den mer tillitvekkende, hvite turistbussen med sin rødmalte Ford Transit «Ghost House», med en dødningskalle over frontruta, for å kapre lettlurte utlendinger, noe han iblant lykkes med. 

Tyskerne kommer 

Men bissnissen går relativt dårlig, selv om kona hans, Lara, holder seanser for folk som ønsker å komme i kontakt med sine kjære i det hinsidige, her kalt Sommerland. 
Inkassobrevene hoper seg opp og tvangsauksjon truer, men Lara snakker mest med alvene og Oscar overlates til seg selv. 
Når to homofile tyske kunstsamlere dukker opp og tilbyr 50 000 euro for alvesteinen i hagen, står Oscar overfor et valg. 

Problemet med «Sommerland» er at historien ganske hurtig går tom for humor. 
Det som til å begynne med kunne være en islandsk versjon av Aki Kaurismäkis stiliserte univers, går etter hvert over i melodrama à la «Åndenes makt», med innlagt demonstrasjon mot bygging av rundkjøring på «hellig» grunn. 

Manglende respekt 

Filmen markedsføres som en kommentar til finanskrisa som rammet Island så hardt, men den er i så fall lite presis. 
Jeg skjønner at det handler om de styrendes manglende respekt for det som er viktig, men det er noe stusslig over dette universet. 
Muligens blir det gripende hvis man er sterk i sin tro på alver og andre vesener fra «den andre sida», men jeg tviler, siden filmens tone er mer «arthouse» enn folkelig: 
Det er ikke så vanlig at Cinemateket-medlemmer legger seg i sofaen og ser på FEM. 
",0
"Saw 4
Grufullt og kvalmende, men ellers kjedelig. 

Saw-serien begynner å bli Halloween-tradisjon. 
Og hvorfor ikke? 
Den stiller i hvert fall min hunger etter slem kino. 
Det er selvsagt moralsk forkastelig å lage filmer der hovedmotivasjonen er å vise grotesk tortur, men samtidig føler jeg min mørke side kose seg. 

”Saw 4” velter seg i oppfinnsom vold. 
Den har også nok av dårlig skuespill, logiske brister og et rotete manus. 
Men det er i alle fall godt å vemmes! 

Mer død og fordervelse 

Jigsaw døde i den forrige filmen, men tror du ikke han har planlagt mer død og fordervelse? 
En hardt prøvet politimann blir tvunget ut på leting etter to gode kolleger, og må ta vanskelige valg for å få servert flere spor. 

Han må velge om han vil redde mennesker fra grusomme skjebner, eller vinne tid for å redde kollegene. 
Samtidig er han selv mistenkt, men hvem står egentlig bak? 

Jigsaws bakgrunn 

Jigsaw (Tobin Bell) er utrolig nok den store stjerna også i Saw 4, til tross for at han døde i treern. 
Men hyppige flashbacks kaster nytt lys over Jigsaws bakgrunn og forklarer hvorfor han tippet over. 

Bell greier faktisk å skape en slags sympati for Jigsaws skjebne, selv om han selvsagt går en smule langt i sin hevn mot menneskehetens apati. 
Og nå må vel filmskaperne ha skviset det aller siste ut av Jigsaw-figuren? 

Oppfinnsom tortur 

De andre folkene i filmen er for det meste kjedsomt anonyme, men de er uansett ikke så viktige. 
Det viktigste i filmen er de oppfinnsomme torturinstrumentene! 

Og i ”Saw 4” er det et par innretninger som virkelig får meg til å kjenne ubehaget, som en som river skalpen av ei dame etter håret, en som stikker ut øynene på en fyr og favoritten: en stakkar må presse ansiktet gjennom fjærbelastede kniver for å komme seg løs. 

Det er grufullt og kvalmende, akkurat slik det skal være. 

Leverer vold 

Jeg tror du kan banne på at det kommer en ”Saw 5” til neste års Halloween. 
Filmprodusentene har ikke råd til å la være. 
Men kanskje skal en annen regissør en Darren Lynn Bousman gjøre jobben, for jeg tror han bør trene seg opp på annet enn å regissere vold. 

Det er ikke det at jeg forventer Oscar-innsats fra skuespillere i en Saw-film, men serien kan bli enda bedre med noe så banalt som bedre handling og dialog. 
Men trengs det? 
”Saw 4” leverer så til de grader på voldsfronten, og det tror jeg vil være mer enn nok for fansen. 
",0
"Galehus-grøsseren
Asylbygningen på Haunted Hill er noe kvasi-funksjonalistisk digert som Stavanger Totusenogfattig kunne ha bygd for å forsømme skoler, pleiehjem og kollektivtrafikk – så allerede den er til å få mareritt av. 

«Return to the house...» er i tillegg alvorlig splatrete. 
Ikke dvelende og psykopatisk, som «Saw»-filmene, men det kan man kalle fargerik og frodig i overkant av barnevakt-standard. 

Amanda Righetti spiller hovedrolledama Sara, og hennes viktigste fortrinn er singleten og et skulderparti som egentlig sitter på den franske tennisspillersken Mauresmo. 
Så er det sagt. 
Sammen med en halvgal kuriositets-professor tvinges hun av pengegriske Desmond til å bli innelåst i nedlagt sanatorium der de misfornøyde pasientene spøker bitrere enn mobiltelefon-kunder. 
Huset stenger seg, og hohoho, det er nok ikke julenissen som kommer. 
Nakne lesbiske fantomdamer kaster seg over våpendama, torpedoene defraktureres, doktor Død ankommer med skalpell og så tar splatter-teknikerne tungvaktmesteren. 

Til slutt detter møblene, og de gjenlevende må krabbe inn i krematorie-ovner, som om de var med i Fangene på fortet. 
",0
"Ler vi av eller med Hollywoodfruene?
Innbyggerne i LA trenger uansett sterkere kontaktlinser. 

||| 
Etter første episode av «Norske Hollywoodfruer» kan vi puste lettet ut: 
Damene har det bra der borte. 
De lever dessuten ganske ulike liv. 
TV3 får honnør for å ha spadd fram et par kvinner som klarer seg selv. 

Antoinette Kristensen (30, fra Molde) er en tidligere modell som nå satser på popkarriere, mens Beatrice Prochazka (38, Oslo) har slått seg opp som bikini-designer og driver egen butikk (Bizzy B) på Hollywood Boulevard. 

Siv Cotton (38, Elverum) er gift med rike herr Cotton og har sluttet å jobbe for å ha mer tid til «kroppen min» — og datteren på åtte. 
Den minst yrkesaktive av de fire er Kristine Dorow (28, Herefoss), men hun har til gjengjeld mye å henge fingrene i. 
Hennes styrkrike eks-mann sørger for at hun har til salt i grøten og heltids privatsjåfør i limousinen, slik at Kristine kan leve som en pensjonist, ifølge henne selv. 
Men tida flyr: 
«I går gikk jeg en to timers tur, og det tok jo mye av dagen.» 

Bikini best 
Det finnes selvsagt andre kriterier å vurdere denne serien ut fra enn hvorvidt deltakerne er selvforsynte. 
Vi kan vurdere den moralsk, for eksempel etter en dekadanse-skala, eller vi kan rangere fruene ut fra hvem som er mest harry, men disse vurderingene overlater jeg med lett hjerte til seerne. 

Eller ... kanskje ikke. 
Det er ikke bare enkelt å forholde seg nøytral. 
Du merker det blant annet på om du ler av eller med fruene. 
For min del er resultatet 3-1: 
Jeg ler av alle, bortsett fra Beatrice, bikini-gründeren. 
Trolig fordi hun er den minst flåsete. 
Samtidig, må jeg innrømme, er det noe svært så menneskelig ved dem alle. 

Plastiske utskeielser 
Hva med folkene bak kamera, produsentene i Rubicon TV, ler de av eller med sine utvalgte fruer? 
Jeg tror nok de kunne laget et mer sympatisk helhetsbilde, og de velger naturlig nok ut de saftigste episodene, som Sivs parykkparty med venninnene sine, Antoinettes ikke spesielt flatterende forsøk på sang i platestudio eller Kristines filosoferinger rundt livet som fraskilt limousinfrue med ulydig chihuahua. 

Jeg skal ikke nevne fruenes utseende konkret, men som en viss svensk Hollywoodfrue har demonstrert, betyr ikke plastiske utskeielser nødvendigvis at du ser yngre ut. 
Man kan nesten lure på om det attraktive er å se operert ut. 
En annen forklaring er at innbyggerne i Los Angeles' fjongere bydeler trenger sterkere kontaktlinser. 
",0
"Intrikat og vittig bløff
Regi og manus: 
Tony Gilroy 

Skuespillere: 
Julia Roberts. 
Clive Owen. 
Paul Giamatti. 
Tom Wilkinson. 

Sensur: 
Tillatt for alle 

Denne filmen markedsføres som en thriller, men den er like mye en komedie. 
Men en komedie som er elegant i formen og kjapp i rytmen og så intrikat at du ofte føler deg forvirret, iblant litt ekstra forvirret, men i siste bilde forstår du gudskjelov det hele. 
Og da ler du. 

Både regi og manus er ved Tony Gilbert, en manusforfatter som debuterte meget overbevisende med ”Michael Clayton”, hvor George Clooney tolket hovedrollen. 

Vi er i en kynisk verden der rovdyrene har dress eller sorte drakter, pluss mobiltelefon, stort ego og en total mangel på samvittighet. 
Julia Roberts og Clive Owen spiller to ex-spioner (CIA og M16) som nå arbeider i samme gråsonen på høyt plan innen forretningsverdenen. 
De er hemmelige elskere, jobber for hvert sitt konkurrerende firma og de utklekker en meget dristig plan. 
Meget enkelt sagt: de skal sette de to konkurrerende firma opp mot hverandre og sitte igjen med førti millioner dollars. 

Så utspilles et vittig, spennende og overrumplende høk over høk over høk-spill. 
Biter du merke i filmens ordløse, ”langsom kino”— scene helt i begynnelsen, aner du kanskje hvordan det hele er skudd sammen. 

Røvergløgg underholdning! 
",1
"Irina Palm
Mamma jobber på ""Sex World"". 

Hva hadde du gjort om du fikk vite at den gamle mora di hadde fått seg ny jobb i en klubb som het ”Sex World”? 

Runke menn 

Jeg hadde friket ut, akkurat som Tom i filmen ”Irina Palm”. 
Men filmens hovedperson, Maggie, har æren og verdigheten i god behold, selv om det holder hardt. 
Dette er et stille og lavmælt drama med hjertevarme til tross for en bisarr vri. 

Maggies sønnesønn Olly er alvorlig syk og trenger spesialbehandling i Australia. 
Men det koster flesk. 
Verken hun eller Ollys foreldre får låne penger noe sted, og Maggie forsøker å få seg en jobb i stedet. 

Hun snubler tilfeldigvis uforvarende inn i en sexklubb i London, der eieren oppdager hennes myke hender og tilbyr henne en godt betalt jobb. 
Hun skal runke menn gjennom et hull i veggen. 
Filmens tittel er hennes artistnavn. 

Tragikomisk 

En slik historie kunne blitt en klam opplevelse, men ”Irina Palm” forteller den med stillfaren sjarm. 
Det er noe tragikomisk over å se en gammel dame utføre sitt nye håndverk. 

Hun ofrer seg for sitt barnebarns helse. 
Samtidig gjør denne lille damen inntrykk hos sin garvede sjef, godt spilt av Miki Manojlovic. 
Hun blir hans link til den virkelige verden utenfor sexklubbens vegger. 

Når Maggies sønn tilslutt finner ut hva moren driver med (noe som ikke er en avsløring, for det er opplagt at det vil skje) friker han totalt ut. 
Og jeg tenker: din idiot, skjønner du ikke at mora di gjør det for å redde sønnen din? 

Usynlig heltinne 

Men når jeg tenker enda litt bedre etter, skjønner jeg hvorfor oppdagelsen er så sjokkerende og uventet, ikke bare for sønnen, men for Maggies omgangskrets i den lille byen. 

”Irina Palm” er ikke en perfekt film. 
Den drar ut i tid og blir litt kjedelig i perioder. 
Men Marianne Faithfull imponerer i hovedrollen, der oppdraget må ha vært ”less is more”. 
Alle replikkene fremføres med konsentrert ro. 

Hun står frem som en usynlig helt, villig til selvforsakelse for barnebarnets skyld. 
",1
"Miss med treff
«Little Miss Sunshine» er en sammensmelting av to tvilsomme film-metoder: 

Men filmen er søt for det. 

Greg Kinnear spiller familiefar i en tilgitt disfunksjonell familie. 
Han driver parodisk personlighetsutvikling og løper rundt iført predikant-hysteriske blikk. 
Sønnen snakker ikke, for han er tilhenger av Nietszche. 
Svogeren er en homofil selvmorder og Proust-spesialist. 
Svigerfaren (Oscar til Alan Arkin fordi han er gammel) er kasta ut av gamlehjemmet på grunn av sex. 
Kona (Toni Collette) serverer svære bøtter kyllingvinger til middag. 
Dattera (Abigail Breslin) er ei rundt lita jente som vil opptre i et slags barne-Idol i California. 
Dermed kaster familien seg i den gamle, gule folkevognbussen og kommer nærmere hverandre i løpet av en roadmovie. 

Hendelsene er konstruerte, som notater fra en kort reise i et annet solsystem, men de er rørende, og humoren funker. 
",1
"Per Fugelli kan være kokett og pompøs, men er verd å lytte til
«Per Fugelli — siste resept» er en hyllest som kunne vært mer konfronterende. 

FILM: 
Avdøde Per Fugelli, professor i sosialmedisin, hadde en enestående evne til å vekke både begeistring og irritasjon hos sitt publikum, iblant begge deler i én og samme publikummer. 
Mindre enn et halvt år etter at han døde foreligger Erik Poppes «Per Fugelli — siste resept». 
Dokumentaren følger den siste tiden i Fugellis liv, mens han venter på at kreften skal ta livet av ham, og er komponert som en hyllest, men ender opp med å vekke mer blandede følelser enn den går inn for. 
Nettopp denne ambivalensen, disse reaksjonene som er det motsatte av likegyldighet, føles uansett som en passende avskjed med en mann som selv gir uttrykk for at noe av det han vil savne, er å slåss. 

Systemkritiker 

Det beste ved Fugelli som offentlig opinionsdanner kommer, ikke overraskende, tydelig frem i filmen. 
Han var en systemkritiker som ikke aksepterte at det velstandsmette norske skulle være perspektivet alt annet dreide seg rundt, men så til andre deler av verden og andre tider for å finne botemidler for det han mente manglet i vårt, og hans eget, ellers privilegerte liv; for uro og skamfølelse. 

Han var også en som hadde evnen til å sette ord på noen fundamentale erfaringer på en måte som gjorde at mange, uavhengig av bakgrunn og klasse, følte seg berørt av det og syntes det han sa, var til hjelp for dem. 
I filmen kommer det også frem at flere av synspunktene hans også var mer gjennomtenkte enn hva kjøleskapsmagnetversjonene av dem skulle tilsi. 

Lettvinn og pompøs 

Men Fugelli kunne også være både lettvinn og pompøs. 

Lettvinn når han erklærer, i begynnelsen av filmen, at han nekter å tenke på konsekvenser når han uttaler seg om samfunnet. 
Det kan få noen hver til å ville innvende at dette er en ekstravagant posisjon å innta, og at han kanskje i større grad burde ta høyde for at politikerne han dundrer løs på, ikke kan unne seg samme luksus. 
Også i det som nærmest er en filmatisk nekrolog ville det vært naturlig å utfordre ham på dette. 
De rent mellommenneskelige refleksjonene hans fremstår som mer relevante enn de politiske. 

Pompøs i den kjælne omgangen med ord så store at de raskt mister mening: 
«Klokskap», «tapperhet». 
Pompøsiteten er en tendens han deler med regissør Poppe, en av Norges mest prisbelønte filmskapere, som har hangen til tungsindig høytidelighet som en akilleshæl. 
Det er scener i «Per Fugelli — siste resept», for mange, der de to bringer ut det absolutt verste i hverandre: 
Jo mer høystemt Fugelli blir, jo oftere går bildene i sakte film, og jo flere strykertepper og pianodrypp legges inn i lydbildet. 

Definerer seg selv 

«Per Fugelli — siste resept» skaper på et vis sin egen sjanger, noe som gjør den vanskelig å vurdere. 
Som seer kunne enn ønske seg at hovedpersonen blir utfordret mer og satt i et større perspektiv, samtidig som det virker rimelig at en film som tar for seg en mann som dør i stor grad lar den døende definere seg selv, og lar ham selv beskrive sine egne hakk og feil. 
Fugellis teatralske side er et både direkte og indirekte tema, der han selv hevder at disse trekkene i ham må finnes i det underbevisste, samtidig som kameraet viser ham frem som åpenlyst kokett, en som fryder seg over å kunne forføre folkemengden gjennom tekster og foredrag. 

De er ellers ofte til hjelp for Fugelli at han overhodet ikke vegrer seg for å tumle med store, eksistensielle begreper, mens han med stort alvor jobber for å sette ord på hva som egentlig skjer med ham mens han dør. 
Det er ikke vanskelig å se for seg at denne filmen kan være til trøst og hjelp for noen som er samme situasjon. 

For andre vil den virke for lang. 
Nær to timers spilletid føles som en uthaling. 
Fireren gis under en viss tvil. 
«Per Fugelli — siste resept» fortelles på en måte som er egnet til å få en god andel av tilskuerne til å skifte sittestilling utålmodig i kinosetet, men rommer også betraktninger som andre vil oppleve som verdifulle. 
",1
"FantastiskeAl Pacino 

Filmen om doktor Kevorkian er egentlig tvilsom, men Al Pacinos rolle er nydelig, poengert, vill og karismatisk. 

""Youdon't know Jack"": 
Amerikansk TV-film. 
2010. 
2 timer og velsådet. 
15år. 
Regi: 
Barry Levinson. 
Med: 
Al Pacino, Brenda Vaccaro, John Goodman, SusanSarandon. 

Filmer basert på såkalt sanne historier er ei plage. 
Du kanikke påstå at de er feil, du kan ikke si de er urimelige, du kan ikke si atfolka er likegyldige eller overflødige — for alt i filmen finnes og er følgeligunderlagt loven om alt livs hellighet. 

""You don't know Jack"" er ikke noe unntak.HBO-filmen er en usjenert hyllest til doktor Jack Kevorkian, som improvisertesin egen dødsklinikk der han ga sjuke mennesker gift hvis de ba om det. 
Filmenbehandler alle med moralske og juridiskeinnvendinger omtrent som tilhengere av jordens absolutte flathet. 
De er dummeog dogmatiske, de er uærlige, autoritære motstandere av menneskets frihet tilvalg. 

Ingen tenker seg denne situasjonen: 
""Hvorfor drukna duhu mor in stampen?"" 
""Jeg syntes hun hadde lidd nok. 
Ja, og forresten: 
Hun var helt enig."" 

Men filmen har et aktivum som går utenpå de helsepolitiskelettvinthetene. 
Han heter Al Pacino og spiller Kevorkian med briljant,eventyrlig vakker Quasimodo-skeivhet og den voldsomme, ærligeopposisjons-styrken til ""A man for all seasons"". 
Pacino spillerforresten ikke Kevorkian. 
Han skaper ham. 
Selv i små scener der doktoren sittersammenknytt ved advokatbord, utstråler han en gudegitt allvitenhet og autoritetsom man bare kan måpe av. 
Han er en gamling som går på overbevisningensforyngende endorfiner. 
Svakhetene er styrken, for Doktor Død har ingen ting åtape. 
Han representerer den politisk perfekte skikkelse: 
Han kan følge sinoverbevisning til han kjenner svovellukta fra helvetes flammer, for han ergammal og arbeidsløs og bryr seg ikke. 
Usårbarheten gir skikkelsen eneksplosjonsfarlig legitimitet, for det er egentlig mest feighet og egennyttesom gjør at vi andre gir oss når motstanderne blir for mange. 
Vi blir sjeldenoverbevist. 
Vi blir overmanna. 

Det er den politiske korrekthets viktigste virkemiddel: 
Hvade fleste syns. 

Bare en skuespiller av Pacinos format kan få en så ekstremskikkelse til å virke både rimelig og sympatisk. 
Rollen ""Dr.Kevorkian"" er et mesterverk, og de som gir priser til ubevegelige stintetrynersom Noomi Rapace, burde se denne filmen. 

Det er en smertefull historie på alle nivåer. 
Men den bliraldri ubehagelig, for Pacinos spretne gammelmanns-stahet blir som en injeksjonav livsvilje midt oppe i dødsleksjonene. 

Når du minst venter det, kommer en autentisk film og tarpusten fra deg. 

Følg meg på Twitter: 
@arilabra 
",1
"«HARRY POTTER OG FØNIKSORDENEN» (2007) Leserne: 4,97.
Tilbakevending til utgangspunktet, heldigvis: 
Mer magi og mer menneskelighet, blant annet seriens første, og meget omtalte, kyss. 

Den menneskelige utvikling rommer dog mye mørke fra sinnets avkroker, i takt med at Harry Potter selv får økt innsikt i sin egen betydning - som menneske og som trollmann. 
",1
"Er det lov å mobbe hardrockere?
Mammas pojkar er søte, men det er et problem med dem: 
De to hardrockerne er ubehjelpelige mammadalter og framstilles som 35 år gamle beliebere i nagleklær. 
Kan dette være riktig i Sverige? 
Har svenskene funnet den eneste gruppen man kan sjikanere uten at det er rasisme? 

«Mammas pojkar»: 
Svensk komedie.2012. 1 time, 30 minutter ungefär. 
7 års aldersgrense ungefär. 
Regi: UlfMalmros. 
Med: 
Björn Starrin, Johan Östling, Mia Skäringer, Kjell Bergqvist,Tuva Novotny. 

Du og jeg har vært bekymrafor Sverige. 
Det vidunderlige, vårgrønne, kroppselskende maistang-landet somsatte til verden store muntrasjoner som Martin Ljung, Povel Ramel, TageDanielson, Hasse Alfredsson og Carl Gustav den sekstende av Sferige, harforpuppa seg, og vi får bare håper at kapseltilværelsen medfører at landet endag føder sommerfugler igjen. 

I Sverige kan man ikke driteut noen uten at Aftonbladet påviser enkeltmänniskors og konfesjoners rett tilabsolutt taushet når de befinner seg i rommet. 
Men det gjelder ikkehardrockere. 
Sjøl om hardrockere er kanskje den minste minoriteten i landetbredvid hardrock-paradiset Norge, kan man framstille dem rasistisk og utensympati eller rettferdighet. 

Det er ikke sant athardrockere er ubehjelpelige mammadalter som, ikke tar seg til annet ennband-hyllester og musikalsk spisevegring («tynne ben er hardrockenshjørnesten»). 
Men slik fremstilles de. 

Den landlige prestinnens 35år gamle sønnen Thor og Oden jobber på lageret til det nedleggingsklaresupermarkedet Outlet da en fyr i karamellbrun boblevest og bar overkroppovertar og putter dem i kassen. 
Det er homo for hardrockere å sitte i kassen,så de to slutter og beslutter å ligge mor til last. 

Dette høres vittig ut, mendet er det ikke. 
«Mammas pojkar» er en talentløs film der amatøraktigeone-joke-skuespillere leser replikker som om de skulle være medisin-advarslereller utenlandske brukerrettledninger for iphone og dens minihøyttaler. 
Man kanse komikken komme på kilometers avstand, som en slags støvsky på landeveien, ognår poengene omsider kommer trygt fram, er de triste og uopplagte etter turen.Det er ikke ofte du ser en film der blodtrykket er så svakt som i «Mammaspojkar», og jeg ser nå bort fra «Amour». 
Lenge lurte jeg på om filmenrepresenterte en masochistisk form for svensk minimalisme, en usmittsomparallell til von Triers avlagte dogme-teorier om at filmer verken skal hahandling eller spenning. 
Det kan tenkes. 

Jeg likte godt MiaSkäringer, som spiller enslig mor og prestinne med djupe kløfter og deiligsmilende øyne. 
Dessuten er Tuva Novotny norsktalende emo som har catfight medden blondt kåte barneskolelærerinna midt i veien. 
",0
"Film som funker i fylla
Vi har ikke egentlig lov til å snakke om dette, men det finnes noe som heter vorspiel-filmer. 
Nei, det har ingenting med NRKs «Trekant» eller finger-stimulering å gjøre, det er rett og slett filmer som funker i fylla. 

Saturday Night Live-skribenten og «Anchorman»-regissøren Adam McKay har laget en politi-actionkomedie som egentlig tar den så langt ut at man kan se litt av prostata. 
Will Ferrell og Mark Wahlberg spiller skrivebordspurk i New York, en by hvor du enten bør være ballettdanser eller psykopat. 
Så en dag skjer den gamle «Johnny English»-tingen: 
De skikkelige heltene (Samuel L. 
Jackson og The Rock) tar en Redford/Newman fra taket på 20 etasjers bygning, og NYPD trenger nye helter. 
Ferrell og Wahlberg er partnere, og de kaster seg ut i storby-kriminaliteten på jakt etter en brite som satte opp ulovlige stillaser. 
Briten viser seg å være The Man, sjøl om han spilles av Steve Coogan med en slags Radiohead-frisyre. 
Kanskje ikke. 
Tim Burton-frisyre? 
Egentlig ikke. 

Handlingen som følger er så stinn av paradokser at opp er bort og nord er lørdag, og hvis det hadde vært med en katt ville den blitt kalt Passopp. 
Ferrell er den snille tall-knekkeren som liker revisor-arbeid og kjører Toyota Prior, som Wahlberg kaller en vagina. 
Han er gift med Eva Mendes, som tilber ham i en sånn kjole som ble sydd for at kvinner skal få bronkitt. 

Alle de humoristiske forvanskningene får handlingen til å virke som en feil sammenskrudd Ikea-hylle, og i tillegg er dialogen så full av elaborerte vittigheter at hvis du noen— sinne har hørt en vits som ikke er med i denne filmen, får du pengene tilbake når du går ut. 
Hvem i himmelens navn har funnet på at politisjefen snakker i TLC-sitater? 

Men poenget. 
Etter ti minutter har det skjedd utrolig mye vittig, og etter en halv time er du egentlig klar til å gå hjem. 
Men filmen varer og varer. 
Så derfor: 
Vorspiel-folk kan le helt fra kvart over åtte til drosjen kommer klokka halv elleve, så de vil vri seg av latter i 1 time, 45 minutter. 

Ifølge imdb.com heter filmen «Reservesnut» i Norge. 
No way. 
",1
"«Kastes ut av ei spillebule og dreper sin kjære hund»
«Tyrannosaur» er intens og brutal, men styrer unna elendighetens klisjeer. 

FILM: 
Paddy Considine har det med å velge interessante roller som skuespiller. 
Nå har han skrevet og regissert sin første langfilm, «Tyrannosaur», som bygger videre på en kortfilm han laget i 2007, «Dog Altogether». 
Den mannlige hovedrollen spilles begge steder av Peter Mullan, en annen skuespiller som har begynt å regissere. 
Det er derfor ikke overraskende at «Tyrannosaur» byr på intense rolletolkninger og tar oss med inn i psyken til noen særdeles konfliktfylte individer. 

Joe (Mullan) er en voldelig fyllik som lever på trygd i den traurige utkanten av noe som visstnok er Leeds. 
Vi ser aldri byen eller noe særlig mer enn de nærmeste husfasadene, bare ørsmå glimt av Yorkshires grønne landskap. 
Det aller første bildet er talende for filmens tema: 
Joe sitter på sengekanten og kakker et balltre mot egen panne. 
Han utøver vold mot verden rundt seg, men skulle så gjerne hatt en annen psyke på innsiden av den skallen. 

Skam og raseri 

Joe kastes ut av ei spillebule i filmens første scene, dreper sin kjære hund og skremmer vettet av tre unggutter på puben, før han søker tilflukt som et skadet dyr i en bruktbutikk, der han gradvis blir kjent med gudfryktige Hannah (en smertelig god Olivia Colman). 
Hannah forteller at hun bor i et bedre strøk av byen og Joe spyr ut sin forakt mot Gud, mot henne og alle som vil gjøre godt her i verden. 
Gradvis forstår Joe at Hannah lever et mareritt bak den strøkne middelklassefasaden. 

«Tyrannosaur» er en studie i mishandling, raseri, skam og gjensidig, destruktiv avhengighet. 
Men Considine vet hva han driver med og hver gang filmen har muligheten til å tippe over i det manipulative, hver gang den kan velge å bade i elendigheten, går den i en annen retning. 
Considine vil vise oss hvorfor 
Joe er så sint og tilsvarende hvorfor Hannah er så selvutslettende overfor sine voldelige og dypt forstyrrete ektemann (Eddie Marsan). 
Mye av volden vises ikke eksplisitt og blodet vi får se er gjerne størknet. 

Dyrekjøpt håp 

Vi kjenner igjen det sosiale miljøet fra filmene til blant andre Ken Loach, men intensiteten minner enda mer om Shane Meadows («This Is England»). 
Considine og Meadows traff hverandre som studenter og førstnevnte spilte hovedrollen i Meadows' skremmende gode «Dead Man's Shoes». 
Det handler om fedrenes synder og oppvekst i voldelig nærmiljø, men i «Tyrannosaur» finnes også håp, selv om det er dyrekjøpt. 
Paddy Considine tror på tilgivelse. 
Bare så synd at mange liv på sløses bort på veien. 
",1
"Ferrell fortapt i fortid og nåtid
I ca. tjue minutter rundt 2004 var Will Ferrell en beundret komiker, men tiden har gått, og nå er han bare forbi som en glemt frossenburger i kassert mikro. 

I «Land of the lost» spiller Ferrell miskjent fysiker som mener at han har oppdaget at energikrisen bare kan løses ved at menneskene dimensjonsfrakter seg ved hjelp av takyon-generatoren og resten har jeg glemt. 

Han havner på felt-trip i Intethetsland sammen med briten Anna Friel og den ekstremt uappetittlige komikeren Danny McBride, som alltid ser ut som et vektig argument for å bli evnukk og vegetarianer. 

I den nye dimensjonen finnes selvsagt to ting: 
Dinosaurer og referanser. 
De døde ut omtrent samtidig. 
Der finnes noen kraftløse minner om «Apeplaneten», der visner minnene om Indiana Jones-aktige eventyrfilmer, der sovner øglebarna til sanger fra «The Chorus Line» like før søvnen også tar oss. 

Dette er en nullvits-film. 
Noen trengte et halvår som de kunne bruke på Will Ferrell. 
Så sa de tidsreise, men ingen fant på en eneste vittig hendelse etter det. 
",0
"Veldreid, granittballa kaos-action
For enkelhets skyld sier vi det sånn: 
Det kresne actionfolket kan nøye seg med «Wanted» i høst, og siden kan vi alle feire en fredelig jul. 

I denne halv-fantasy-thrilleren får jeg to-tre ganger den samme følelsen som jeg hadde for et millennium siden da filmer som «Die hard», «Dødelig våpen» og «Terminator» kom. 
Hoi. 
Her skjer det noe som overgår hva du vanligvis finner på Gule Sider. 
En rytmesterk, ballettstram og granittballa kaos-action som ikke i det hele tatt minner om kinesernes besvevelser, men kjopper og kjapper bildene til perfekte småbiter der ikke en eneste bestanddel er overflødig. 

Vi har sett noen stilige dragninger i det siste, for eksempel i Clive Owen-komedien «Shoot 'em up». 
Fartselemanget tar overhånd på et uventa tidspunkt, og plutselig er det som om normal voldsaction letter slik svaner gjør i gammelfreudiansk naturmystikk — og groteske hendelser seiler av gårde på sin egen unaturlige rytmikk. 
Som om de var drevet fra Cern. 

Det skjer noen ganger i den mystiske regissøren Timur Bekmambetovs hjertetunge forløsnings-action. 
TB er en 48 år gammel vampyr-kazakstaner og ser ut som den nakne, tjukke fyren i «Borat», men han lager film med englehånd. 

Filmens Wesley (James McAvoy fra «Atonement») er sannelig ingen harding. 
Han jobber som undertrykt revisor i et surrealistisk office-matriarkat, og hjemme fornikerer samboeren hans beste venn på Ikea-bordet. 
Wesley er ikke bare en mjuking, men han har verdensrekord i dårlig selvtillit, og hvis han googler sitt navn, dukker ingenting opp. 

Så kommer leiemordersken Fox (Angelina Jolie) inn i livet hans, for Wesley er sønn av den heiteste proff-skyteren i verden, og han kan få en hjerterytme på 400 sånn at tida står stille (ikke prøv dette hjemme). 
Fox presenterer ham for sjefen til Gud, Morgan Freeman, som spiller Sloan og leder et broderskap av lydige rettferdighetsutøvere. 
De vil at pysa Wesley skal bli en vigilante som kan skyte vingene av fluer, og de underkaster ham en spartisk ekstrem-trening som kanskje ville kunnet (annen kondisjonalis på en vanlig torsdag?) redde det norske fotballandslaget i en kamp mot Bhutan. 
Etter det skjer mange ting som motkulturelle spenningsskeptikere vil kalle forutsigbare, men som vi naive føler var akkurat så overraskende som vi liker å tåle. 
Blant annet oppstår en hengiven darthvaderisme, og det gjør seg alltid. 

James McAvoy er i starten så følsom at du helst vil ta ham ut i hagen og fore ham med rottegift, men han kommer seg. 
Angelina Jolie er et skap for seg sjøl. 
Som trekvart av medie-legenden Bradelina har hun samme virkning på en film som taktiske atomvåpen ville ha på Gloppedalsura, samtidig som hun er så kul at isbjørnene blir hvite igjen. 
Det gjør heller ikke noe at Morgan Freeman er med. 
Han utøver det samme behag på en høgt justert actionfilm som når du heller en halvliter helmelk på halsbrann. 
Ellers er det bare én ting å si: 
James Bond skal være glad for at det er lenge til november. 
",1
"Anmeldelse av påskekrim:«Arthur & George» 

At en historie er sann, betyr ikke nødvendigvis at fortellingen er god. 

ANMELDELSE: 1906 lot sir Arthur Conan Doyle seg engasjere av det han mente var et justismord. 
George Edalji, en advokat av indisk og britisk herkomst, ble dømt for å ha drept flere hester og kyr med kniv, samtidig som han også skulle ha skrevet truende brev. 

Forfatteren bak mesterdetektiven Sherlock Holmes lot seg ikke overbevise, og startet sin egen etterforskning for å bevise Edaljis uskyld. 

Dette gjenskapes i «Arthur & George», etter romanen med samme tittel av Julian Barnes. 

SERIEN SKILLER SEG på flere punkter fra den historiske sannheten, ikke minst ved å prioritere tydelige svar, dramatiske påfunn og banale motiver framfor de mer uklare faktaene fra den virkelige saken. 

Sånt er helt greit, så lenge resultatet engasjerer. 
Det gjør det dessverre bare delvis. 

Som i så mange andre av de britiske landsbykrim-seriene som flimrer over ruta hver påske fores vi her med gråbrune fargetoner og utveksling av stivbeinte høfligheter i langsomt tempo. 

Martin Clunes er en fin Doyle, og de gangene vi gis grunn til å tvile på Doyles skråsikkerhet er sterke i antydningen om at han bare er en besatt og trist mann i et håpløst ærend. 

DESSVERRE ER SERIEN mer opptatt av å framstille Doyle som en parallell til sin fiktive detektiv, komplett med en Holmes/Watson-dynamikk med sekretæren Alfred Wood. 

Er man ute etter sånt, er det nok bedre å vente på neste sesong av «Sherlock». 
",0
"Gammelmodig drama ved Svalbard anno 1939
Teorien om Pangea, ideen om at alle verdensdeler engang hang sammen, ble diskutert av mange i årene etter at Alfred Wegener lanserte den i 1912. 
Høsten 1939 besluttet Tyskland å sende en ekspedisjon til Svalbard for å lete etter bevis på teorien. 
Forskerne bestod av tyskere, engelskmenn og en svenske, kapteinen på skuta som brakte dem til Svalbard var norsk (Sven Nordin), mannskapet var russiske. 

Invaderte Polen 

Til tross for begeistring for siktemålet blant det lille forskerteamet, er stemningen ladet, og når først meldingen om at Tyskland har invadert Polen, blir stemningen noe anstrengt. 
Senere, når meldingen om at England og Frankrike har erklært Tyskland krig, endres sym — og antipatier, makt forskyves, aggresjoner fødes, pistoler dras opp av lomma og teppet dras av og sanne karakterer vises. 

Og det betyr at folk stenges inne på lugarer, folk ramler i iskaldt vann, og folk drikker seg fulle. 
Og folk drepes. 
Og se så om ikke skip fra den britiske marine og tyske u-båter dukker opp. 

Velfungerende 

Selv om denne filmen er behendig, rent regimessig, er det noe gammelmodig over dramaet som utspilles. 
Personlig elsker en filmer fra 1960-tallet, men en venter ikke å oppleve en film fra 60-årene når den vitterlig er produsert i 2012. 
Og ingen av personene er mer enn endimensjonale, deres karakterer er påstander, verdien av dem er som verdien på kort i kortstokken. 

Men, for all del: 
Tross denne underlige følelsen av å se en 60-talls film, er dette velfungerende, filmen føles aldri stiv eller tom. 
Og et stykke på vei kan dette mikrosamfunnet overføres til Europa på slutten av trettitallet. 
Til og med den nøytrale svenske er med. 
Og, husker du, å være nøytral er ofte meget nært forbundet med å være holdningsløs, som igjen kan være en nær avart av feighet. 
I dette tilfellet endrer det seg, se tittelen... 
",1
"Film:Blodig hjemmebrent 

Forrykende hjemmebrent-underholdning fra forbudstiden, selv om blodsutgytelsene kunne vært dempet flere hakk. 
Vi befinner oss i Franklin county i det rurale Virginia i 1931, et område omtalt som «det våteste» under forbudstiden - hvor hjemmebrenten pipler ut fra hver eneste fattigslige lille koie. 
Vi følger de tre brødrene Bondurant som gjør det svært habilt som spritpushere - helt til spesialagent Rakes fra Chicago (Guy Pearce, slesk helt på kanten av det tåpelig overspilte) dukker opp og vil ha sin del av overskuddet. 
By og land - ild og vann! 
Flanellskjorter og vadmel mot nålstripede dresser og glatt sleik der altså. 
Filmen bruker mest tid på yngstebror Jack, den mest uskyldsrene - og minst interessante? - av de tre. 
Med et slikt valg holder man seg innenfor grensene for det noenlunde realistiske. 

For selv om man gjerne skulle hatt enda flere scener med den fryktinngytende brumlebass-filosofen Forrest (storebror Tom Hardy, livsfarlig tilstede) og den pent kledde psykopat Rakes, tror jeg det kunne sendt historien av gårde i post-tarantino-land få regissører har fått dreisen på de siste ti årene. 

Filmskaperne har nøysommelig gjenskapt Hillbilly-land ned til minste kokekar, nesten på grensen til det postkort-idylliske som skjærer litt med de voldsomste utbruddene her. 
For det er unødvendig blodig til tider. 
Det bør simpelthen ikke være nødvendig å måtte snu seg bort i vemmelse- jeg kommer i hvert fall ikke til å ta med meg 13-åringen min på denne som aldersgrensen åpner for. 
For den som tåler slikt, la det ikke herske tvil: 
«Lawless» engasjerende gangster-moro som lukter krutt! 

ØYSTEIN DAVID JOHANSEN 
",1
"Henrik blir voksen
Denne norske filmen defineres som en dramakomedie. 
Trykket bør absolutt legges på drama. 
For: 
Selv om en film har sine løpske og lystige sider, gjør det den ikke nødvendigvis til en komedie. 

Dypest sett er dette en modningshistorie, sett på bakgrunn av et ferskt samliv: 
Et par har nettopp flyttet sammen i et rekkehus. 
Han har nettopp fått nye jobb, hun arbeider i et forlag og er gravid. 

Han heter Henrik (Henrik Rafaelsen). 
Han er 35 år, men opplever livet og bruker livet som om det er en form for russefeiring. 
Så er da filmens dynamikk om hans utvikling i retning av å bli et modnere menneske. 
Bemerk at en skriver ""modnere"", ikke ""modent menneske"". 
Filmen besitter klare føringer , en klar utvikling, gløgge iakttakelser, kloke dialoger. 
Og den har sjarm. 
Sjarmen får den gjennom Henrik Rafaelsen og Janne Heltbergs ledige og forståelsesfulle tolkninger av paret. 
Regien bærer preg av den kjølig registrerende, slik sett mangler filmen det personlige avtrykk. 

Anne Ma Usterud kan du ta som en herlig bonus i et par scener som Henriks mor. 
Når Anne Ma får slike manus, kan hun skape portretter som virker selvlysende. 
Scenene løfter ikke filmen, men de er herlige i kraft av Anne Mas talent. 

En sympatisk film , en underholdende film, en film som er i stand til å tenne noen refleksjoner i en, men jeg skal ha riktig mye juling for å si at det er en stor film. 
",1
"Bare galninger sier Gud
Oppfølgeren til «Bruce Almighty» er egentlig en komedie-katastrofe og burde få sitt eget varslingspanel. 
Men filmen er interessant på en utilsikta måte. 

Den forteller noe om verden under Trond Giske, siden den norske kulturministeren er de eksalterte tørrpinnenes verdenshersker. 
Giske er en av de få som kan være så kjedelig begeistra at du får lyst til heller å kjøpe en begravelse som lydbok. 
Giskes verden låter som en diskusjons-ettermiddag på NRK1, og slik er også «Evan Almighty» 

I filmen spiller Steve Carell, som var morsom i «40 year old virgin», en pertentlig amerikansk politiker som klipper nesehår slik ellers bare tannleger gjør det. 
Så får han gammeltestamentlig snekkerverktøy i posten. 
Avsender er Gud, og den ertelystne Gud ber kongressmannen Evan om å bygge en ark, hahahaha. 

Egentlig tror jeg at Gud heller ville ha valgt Al Gore med ordene: 
«Bygg en båt og ikke mas sånn». 
Men i filmen skjer det altså med den nyflytta familiefaren Evan, som utløser panikk i giskotopen da han møter kolleger og venner og familie og sier G-ordet. 
Mannen nevner Gud. 
Ingen gjør det lenger uten å bli underkasta seriøs medisinering. 
Märtha Louise sa E-ordet og ble erklært umyndig. 
I Tom Shadyacs film vil fruen ta med barna og flytte til mor fordi ektemannen sa G-ordet. 

Satiren er ikke tilsiktet. 
Filmen ironiserer ikke over et samfunn som ikke er i stand til å ta ordet Gud på alvor. 
Den bare skøyer med fenomenet at en fyr faktisk møtte Gud, og ikke en gang Gud tar Gud på alvor – Gud har et litt skøyeraktig Åpen Post-smil for at ingen skal tro at han er en kjedelig kristen fra Midt-Jæren. 

Evan skal bli Noa. 
Filmskaperne tror at Noa var Gud, så de har gitt filmen tittelen «Evan den allmektige», sjøl om den arme hobbysnekkeren stort sett ikke makter noen ting. 

Filmen gjør heller ikke det. 
Fraværet av morsomme mennesker og fiffige hendelser tyner Steve Carell som komiker, og han vrimler patetisk med ansiktet for å kompensere fraværet av vitsepoenger. 

La meg også bare nevne det bibelhistoriske paradokset at alle dyrene som kommer til Evan, er mirakuløst stuereine. 
Ingen skiter. 
Og der ligger kanskje den beste historien i soga om gubben Noa – han klarte å få alle dyr på jorda til å holde seg i 40 dager og 40 netter. 
",0
"Den store narkokrigen
Stone tar en Tarantino – tyve år for sent 

Dette er ikke «Den siste revejakta». 
Dette er narkokartell, mexicansk stil, versus frie, californiske marihuanadyrkere. 
Bandidos med lav terskel for krenkelser versus laidback Laguna Park-livsstil. 

Chon (Taylor Kitsch) er riktig nok Afghanistan-veteran med vesentlige deler av sjelslivet skutt i stykker. 
Men det veies opp av buddhisten Ben (Aaron Johnson), som kombinerer dopsalg med bistand i mindre luksuriøse deler av verden. 

Chon og Ben elsker hverandre. 
De elsker også den forsømte rikmannsdatteren Ophelia (Blake Lively), kalt O. Hun gjengjelder kjærligheten deres. 
Denne for alle parter lykkelige trekantkjærligheten blir deres sårbare punkt idet den store narkokrigen bryter ut. 

Krigen blir blodig og rå, og krever mage, både for de involverte og vi som ser på. 

Stykkevis og delt (unnskyld uttrykket) er her saktens ting å glede seg over. 

Først og fremst Benicio Del Toros Lado, brutal håndlanger for Selma Hayeks narkobaronesse, en dame like steinhard som hun er steinrik, men med et sårbart punkt, hun også. 

Del Toro meisler ut figuren med del torosk presisjon, han ser sykt skummel ut, til å begynne med, men blir mindre skremmende etter hvert som Del Toro av uvisse grunner vipper ham over i parodien. 

Hvilket er betegnende for filmen. 
Det ligger et segment av moral et sted der inne. 
Men det er som om Stone ikke får bestemt seg for hva slags film han vil lage: et etisk drama der narkokartellenes nådeløshet avkles, eller en Tarantino-pastisj. 

Som det første, er filmen presis nok og brutal nok, men samtidig litt tom og glatt, med en utstudert intro og en ditto avslutning. 

Tross mer enn to timers spilletid, utvikler ikke de mange figurene og typene seg til noe mer enn godt observerte klisjeer. 
Blake Lively har knapt nok en klisjé å spille opp mot. 
Verken hun eller noen andre makter å engasjere meg på et menneskelig eller følelsesmessig plan, selv om Stone iherdig prøver å gjøre O til et emosjonelt midtpunkt. 

Som pastisj har «Savages» isolert sett sine underholdende øyeblikk. 
Del Toros overspill er nevnt. 
I samme åndedrag følger John Travoltas føderale agent Dennis, en narkojeger med mange agendaer. 
Subtilt er det ikke, men det er så komisk at jeg nesten hyler av begeistring første gang han dukker opp. 
Etter hvert tømmes også han for magisk kraft, selv om det absurde møtet mellom ham og Lado er vilt vittig, uansett hvordan man snur og vender på filmen. 

Men i det lange løp virker pastisjen påtatt og utdatert, og som helhet finner filmen aldri sin egentlige form. 

Er du enig med anmelderen? 
Si din mening her: 
",0
"Hjerteløs
Regi: Nick Love. 
Med: 
Danny Dyer, Tamar Hassan, Geoff Bell 

Mer britisk gangsterkjekkaseri, denne gang satt til det allerede da delvis annekterte Ibiza på 1980-tallet (originaltittel: 
«The Business»; den norske «oversettelsen» mangler en apostrof). 
Du kjenner oppskriften: 
«Goodfellas» møter «Blow» møter filmene til Guy Ritchie; med den obligatoriske psykopaten, den obligatoriske volds- og dopforherligelsen, det obligatoriske popmusikksoundtracket - alt servert med den psykologiske dybden til et kredittkort. 
Hjerteløse greier. 
Null bonus. 

MORTEN STÅLE NILSEN 
",0
"Utrygg verden
Svenske Daniel Espinosa strammer til fra første scene i «Safe House», en kompakt og intens actionthriller. 

FILM: 
Daniel Espinosa er enda en svensk eksportartikkel med lysende framtid. 
For tre år siden regisserte han «Cash», et imponerende epos om Stockholms fargerike gangsterfellesskap, bygget på Jens Lapidus' 500-siders kokainmurstein. 
Hollywoods talentspeidere var på pletten og nå er svenneprøven her, med en hardtslående rolleliste og fersk suksess på amerikanske kinoer. 

I Cape Town får den tidligere CIA-agenten Tobin Frost (Denzel Washington) overrakt en databrikke med ytterst verdifull informasjon som han skal selge videre til høystbydende. 
Uheldigvis får han såpass mange våpenføre menn etter seg at han må søke tilflukt i det amerikanske konsulatet. 
Den ettersøkte Frost blir tatt hånd om av CIA og fraktet til et «safe house» i byen, der den ferske agenten Matt Weston (Ryan Reynolds) har sittet i tolv måneder og ventet på action. 

Dobbeltspill 

«Safe House» veksler mellom slåsskamper, skyting og biljakt, med enkelte rolige partier der vi blir kjent med karakterene. 
Plottet kan virke relativt tradisjonelt, men byr på flere overraskelser og jeg sluttet aldri å bry meg om hvordan det ville ende og hvem som skulle vise seg å forråde hvem. 

Selv om dette er en såkalt internasjonal spionthriller, har den ikke noe politisk innhold å snakke om, annet enn å mene at de fleste har svin på skogen. 
Noen vil kalle den kynisk, andre paranoid, men jeg synes den har noe mer samuraipoetisk og sorgtungt over seg: 
Verden er full av forrædere og dobbeltspill og den naive, men ærgjerrige Weston skjønner gradvis at de færreste er til å stole på. 

Klaustrofobisk 

Ryan Reynolds er overraskende god og Denzel Washington er filmens mystiske sentrum, men regissøren må tildeles mye av æren for at «Safe House» er uten dødpunkter. 
«Cash» hadde et filmspråk som mer enn antydet at Espinosa ville klare overgangen til Hollywood med glans. 
Han har tatt med seg det klaustrofobiske filmspråket som lukker oss inne i hovedkarakterenes verden og han har knyttet til seg både klipper og fotograf med bakgrunn fra Bourne-filmene. 
Actionscenene blir aldri forvirrende og flere av slåsskampene er virkelig vonde. 
Det skader heller ikke at kvalitetsskuespillere som Sam Shepard, Vera Farmiga og Brendan Gleeson fyller ut birollene. 
En sterk 4-er. 
",1
"Utdriv den ufødte dybbuken!
Hva grøsser-verdenen trenger nå er en ny, usaklig og bærekraftig serie i Halloween eller Elm Street-format. 
Uorganiserte engangs-djevler har vi nok av. 

«Unborn»-sallan er forresten en sint liten avviker, for han stammer fra Auschwitz, bærer det jødiske navnet dybbuk og blir forsøkt utdrevet av Gary Oldman med kalott i en av de mer oppsiktsvekkende eksorsisme-scenene de siste åra. 
De legger den nye seksfotsdama Odette Yustman på båre, og deretter leser Oldman en Kabbala-tekst som ville ha gitt Madonna steroid-kick, men for at djevelen skal skjønne hva som skjer, oversetter de andre til engelsk. 
Da blir det fart i fanden! 

Tittelen stammer fra det beklagelige påfunnet at vi er nødt til å se på overnaturlige fostre, og filmen passer ikke for de som noensinne skal føde, har født eller er blitt født. 
Historien vakler av gårde mellom bøh! 
-drømmer og «hvem er den rare gutten på bildet, mormor?», og det svakeste leddet er nok hovedrollen. 
Jeg tror at Anthony Hopkins ville ha spilt 20-årig ungjente med større troverdighet enn Yustman gjør, hvis vi ser bort fra at han kunne sett paradoksal ut i trange bomullstruser. 

Ikke en film for kino. 
En film for DVD-kassen med 99 kroners titler. 
",0
"«Spionbroen»:Godt spilt 
Spielberg-drama fra den kalde krigen 

Vil du ha utvendig action, se noe annet. 
Men da går du glipp av Tom Hanks i en glitrende karakterstudie. 

Filmtittelen kan få en til å tro at regissør Steven Spielberg har laget en heftig spionthriller, men det er en overdrivelse. 
""Spionbroen"" bygger på en sann historie fra 1950-tallet som endte i fangeutveksling av spioner mellom USA og Sovjetunionen. 
I sentrum står den iherdige forhandlingsinnsatsen til advokat James B. Donovan, spilt av Hanks. 

Det filmen mangler av ytre action, tar den derimot langt på vei igjen i indre spenning, en interessant historie, godt beskrevne personkonflikter og fine rolletolkninger. 
Fremst i så måte er Hanks som imponerer med sin framstilling av den ytterst stødige forsikringsadvokaten Donovan. 
Han ble sist på 1950-tallet brått utpekt til å forsvare den sovjetiske spionen Rudolf Abel fordi amerikanerne ville vise kommunistene at i Vesten blir selv en utenlandsk forræder gitt en forsvarsadvokat.Spionen på sin side tolkes av den britiske skuespilleren Mark Rylance med ypperlig tilbakeholdt mimikk og knappe, lakoniske replikker. 
Bra. 

Til mange av sine landsmenns ergrelse, for ikke å si sjokk og protester, gikk Donovan så godt inn for forsvareroppgaven at spionen slapp dødsstraff. 
Dermed kunne Abel brukes som forhandlingskort noen år senere da en amerikansk pilot, Francis Gary Powers, ble skutt ned i et spionfly over Sovjetunionen. 

Av særlig norsk interesse er at Powers' fly var på vei fra Peshawar til Bodø lufthavn som USA i hemmelighet brukte som mellomstasjon, noe norske myndigheter den gang benektet på det sterkeste. 
Men slike detaljer dropper regissøren å nevne. 

Et eldgammelt dramaturgisk ideal hentet fra Aristoteles kalles ""handlingens, stedets og tidens enhet"". 
Her har Spielberg en klar utfordring i sitt manus, forfattet av selveste Ethan og Joel Coen: 
Prosessen mot Abel foregår med flust av innendørsscener i diverse rettssaler i USA i 1957, mens de intrikate forhandlingene om fangeutvekslingen finner sted i et vinterkaldt Øst-Berlin i 1960, like etter byggingen av Berlin-muren. 

Følelsen av å se en to-delt film er med andre ord påtakelig. 
Det blir Tom Hanks oppgave å lime igjen kløften i sted, tid og handling. 
Med en intens tilstedeværelse og en god porsjon ironisk snert takler han CIA-agenter med tvilsom holdning til demokratiske verdier, men også østtyske og sovjetiske forhandlingspartnere av ymse slag.Spielberg vil selvfølgelig noe mer enn bare fortelle en historie fra a til å, han vil løfte fram et ideal og noen verdier og gripe oss med dem: 
Donovan nekter å gi etter i sin kamp for enkeltindividet selv om han stadig motarbeides fra ulike hold, inkludert et kynisk CIA. 
Det sympatiske er at filmen lar advokaten finne inspirasjon og styrke i noe den russiske spionen Abel forteller, nemlig et barndomsminne om en mann som ble stående etter å ha fått uendelig med juling. 

Gjennom det stillferdige vennskapet som vokser fram mellom spionen og hans forsvarer, bygger ""Bridge of Spies"" en bro mellom øst og vest, noe som sannelig trengs i disse ulvetider. 

At en klok forhandler er gull verdt i politiske krisetider, framgår til slutt av filmens rulletekst. 
Der fortelles det at Donovan lyktes i å få satt fri over 9000 fanger etter konflikten i Grisebukta på Cuba i 1961. 
",1
"Askepott må degge for Meryl
Filmen om ungjenta som blir sekretær for en motediva, er underholdende. 
Men tror jeg på Meryl Streep som djevel i Prada-klær? 
Nei. 

Den erfarne skuespilleren gjør sitt aller beste i rollen som den ytterst bortskjemte og arrogante motedronningen Miranda Priestley. 
Damen styrer med grufull autoritet arbeidet med USAs ledende moteblad i New York, i filmen kalt Runway Magazine, i virkelighetens verden kjent som Vogue. 

Streeps grep er godt: 
Hun avstår fra høylytt skriking for å skremme pikefrø på kontoret fra vettet. 
I stedet benytter hun den lavmælte, iskalde tonen, blikk som kan drepe, munn som snurper seg sammen i misbilligelse over plagg som faller i unåde. 

Men djevel? 
Rett nok spilte Streep kynisk forfatterinne i «Hunndjevelen» (1989). 
Men for det meste assosieres hun med de godhjertete og pålitelige skikkelsene. 
Det er liksom ikke mulig å forvandle Meryl til onde Miranda. 

Ann Hathaway har spilt i to «Prinsesse på prøve»-filmer, dette er i praksis den tredje. 
I prinsessefilmene var hun en askepottjente som lot seg forvandle til kongelig tronarving. 
Det samme skjer nå, bare at det handler om å te seg som haute couture-modell. 

Det rare med sånne filmer er at de i 95 prosent av tida er parasitter på den drømmestatusen man til slutt likevel tar avstand fra. 

Men sånn er vel spillet mellom filmdrøm og grå virkelighet. 
Det er lov å nyte det. 
Her er kostymeskift som slår det Julia Roberts gjennomførte i «Erin Brockovich». 
Stanley Tucci er skjønn i rollen som feminin høyrehånd til isdronningen. 
Men Adrian Grenier er så kosebamsete i hverdagen at det er blir ufrivillig komisk. 
",1
"Rome S02
Toppen innen tv-drama akkurat nå! 

Den andre og siste sesongen av Rome er ute på DVD i Norge. 
Om du så sesong 1, vet du at du har noe stort i vente. 

Har du aldri sett Rome før, stikk ut og kjøp begge sesongene. 

Dette er nemlig en av verdens beste tv-serier, og etter å ha sett de fire første episodene av sesong 2, konstaterer jeg at kvaliteten ser ut til å holde seg på et nesten overraskende høyt nivå! 

Enda mørkere 

Sesong 2 starter nøyaktig der sesong 1 sluttet. 
Julius Cæsar ligger myrdet i Senatet og Lucius Vorenus hulker over liket av Neobie. 

Så blir historien enda mørkere. 
Marcus Antonius tar over styringen av Roma, men utfordres fra uventet hold. 

Og Lucius Vorenus blir rammet av nok en tragedie som sender ham ut på et selvdestruktivt spor og setter vennskapet med Titus Pullo i fare. 

Interessant utvikling 

Etter førstesesongens klimaks var jeg usikker på hvordan historien skulle ta oss med videre, men det tar ikke lang tid før sesong 2s nøkkelfigurer posisjonerer seg. 

Den første episoden tar for seg etterdønningene fra sesong 1, mens episode 2 gjør det klart mellom hvem slagene kommer til å stå. 

Spesielt unge Octavians utvikling er interessant, feiden mellom Atia og Servilia flammer opp og Lucius Vorenus, som var en av heltene i sesong 1, blir en gradvis mørkere figur. 
Er det en ting Rome ikke blir, så er det kjedelig! 

Spennende konflikter 

Alt som gjorde Rome så bra i den første sesongen er videreført. 
De spennende konfliktene, intrigene, det gode skuespillet og de ekstravagante kostymene og kulissene. 

Serien er spilt inn i Cinecitta Studios i utkanten av Roma, men følelsen av et filmsett får jeg aldri. 
I stedet får jeg inntrykk av å befinne meg midt i en by med trange gater og et sydende folkeliv. 

Serien er regissert av noen de samme folka som sto bak The Sopranos, Six Feet Under og Carnivale, og er altså hentet fra øverste hylle! 

God DVD-presentasjon 

DVD-utgivelsen av Rome sesong 2 har like god innpakning og presentasjon som sesong 1, men har i tillegg Dolby 5.1 lyd, som sesong 1 ikke hadde, så verden går fremover! 

Serien avsluttes etter sesong 2, og det er kanskje smart å gi seg mens man er på topp. 

Rome er virkelig nær toppen innen tv-drama akkurat nå! 
",1
"«Citizenfour:»Møt Snowden i egen person 

Et dystert bilde av et ekstremt overvåkingssamfunn. 

Når Edward Snowden bestemte seg for å dele sine kunnskaper om moderne, amerikansk etterretningspraksis med oss alle, forberedte han seg godt. 
Han visste nøyaktig hvilke knapper han skulle trykke på for at riktig varselsklokke skulle aktiveres av de rette folkene. 

Det måtte være noen han kunne stole på og ikke minst noen som hadde kunnskapen til å forstå rekkevidden av det han hadde å fortelle. 
Han valgte dokumentarfilmskaperen Laura Poitras og advokaten, journalisten og forfatteren Glenn Greenwald. 

Snøballen ruller 

Poitras mottok tidlig i 2013 krypterte meldinger fra en som kalte seg Citizen Four. 
Han hevdet å ha informasjon om ulovlig, statlig mobilavlytting av abonnenter hos amerikanske mobiltelefonselskaper. 
Det ble starten på en snøball som raskt vokste seg enorm. 

I dag vet vi hva slags avlytting det var snakk om, og også at NSA (National Security Agency) blant annet via sin overvåkingsbunker i Bluffdale, Utah, kan følge med på utallige e-poster, telefonsamtaler, googlesøk og annet, samtidig. 
I filmen sier Snowden at de i 2011 kunne simultanovervåke en milliard kommunikasjoner. 
Det er helt sikkert mer i dag. 

Snowden reiste til Hongkong, hvor han visste at USA ville ha vanskeligheter med å få ham utlevert. 
Der forskanset han seg på et hotellrom og begynte å fore Greenwald med dokumenter samtidig som Poitras filmet prosessen. 

Hvorfor godtar vi det? 

The Guardian publiserte stoffet og resten er historie. 
Kjernen i det Snowden legger frem er at USA og dets allierte (Norge er en av dem) ikke lenger bare overvåker mennesker det er grunn til å mistenke at har noe farlig på gang, men absolutt alle som kommuniserer digitalt. 
Stasis praksis i det gamle Øst-Tyskland blir barnemat i forhold. 

Og det interessante er at selv etter Snowdens avsløringer, blir vi i liten grad opprørte eller fortvilet. 
Vi godtar det, muligens fordi vi er like redde som USA, hvem vet. 
I filmen forsøker Snowden sympatisk nok å tone ned sin egen person. 
Han har tatt sitt valg og forstår at livet hans aldri kan bli det samme. 
Det som kommer får komme. 
Spørsmålet er om offeret hans forandrer noe annet enn at han må skjule seg fra amerikanske myndigheter resten av livet. 
",1
"Mors italienske Elling
Det er en kjennsgjerning at italienske menn blir boende lenge hjemme hos mødrene sine. 
Gianni (spilt av regissøren med samme fornavn) har imidlertid dratt strikken langt. 
Moren er 93, Gianni nærmer seg de 60. 
Han er arbeidsledig, pengelens og kjæresteløs, og tilbringer dagene med å lage mat, virrende rundt i en konstant hvitvinståke. 
Gianni får ettergitt leiegjeld mot å ta vare på moren til huseieren i et par dager. 
Også tanten hans kommer, etter hvert også moren til legen hans. 
Snart har Gianni huset fullt av den type mennesker vi veldig sjelden ser på film: 
Gamle damer. 
Hva skulle Gianni gjort uten dem? 
Han er ikke på vei noen sted, annet enn inn i alderdommen og ned til bunnen i den neste flasken chablis. 
«Sommerlunsj i Roma» har, på godt og ondt, «Middelhavsfilmens» letthet. 
Den er komfortabel, byr på lite drama og forteller oss at livet er levelig, tross alt, bare maten og vinen er god. 
Noe for vinklubben, altså. 
Men det er en bagatell av en film. 
MORTEN STÅLE NILSEN 
",0
"Moulin Rouge!
En fargefest av et fyrverkeri! 

Følelsen inni deg etter denne filmen, får deg til å hoppe opp og ned av pur livsglede! 

Maken til fargefest av et fyrverkeri av en film, er det lenge siden jeg har sett! 

Når jeg dør, vil jeg ikke til himmelen, jeg vil til Baz Luhrmanns univers! 

Enkel historie 

Filmen forteller en enkel historie om den unge bohemforfatteren Christian som forelsker seg i kurtisanen Satine på Moulin Rouge. 

Hun gjengjelder hans følelser, men den rike hertugen har kjøpt eksklusiv tilgang til Satine av Moulin Rouge-eier Harry Zidler, mot å investere sårt tiltrengte penger. 

Og han krever å ligge med Satine på selve premierekvelden på Christians nye kabaret. 

Full av skrudde ideer 

Historien er kanskje enkel, men den pakkes inn i en fantastisk blanding av musikal, kabaret, komedie og fantasi som gjør filmen til en unik opplevelse i nyere filmhistorie. 

Den er full av skrudde idéer og innfall som aldri slutte å overraske. 
Månen synger opera, de elskende danser på skyene, musikken svulme av pompøsitet som er så over-the-top at du bare må gi deg over og låtutvalget er et kapittel for seg! 

Handlingen er lagt til Paris i 1899, men siden dette er Baz Luhrmanns univers, betyr ikke det at man ikke kan synge mer moderne hits! 

Kan synge 

Nicole Kidman og Ewan McGregor synger selv og kommer helskinnet fra oppgaven. 

Det var smart av Baz Luhrmann å velge skuspillere som kan synge litt enn å velge sangere som kan spille litt. 

Resten av persongalleriet er en morsom og fargerik samling karikaturer der spesielt Jim Broadbent og John Leguizamo imponerer som henholdsvis klubbeier Zidler og dvergen Toulouse. 

Aldri lei 

Det er svært lite som er dårlig med denne filmen. 
Jeg syntes faktisk at Baz Luhrmann kunne ha gått enda lenger over toppen i et par av musikalscenene. 

Kanskje var det smart å begrense galskapen, for filmen er allerede stappfull av inntrykk som kanskje kan bli litt mye å ta imot på en gang. 

Men det betyr at du kan se den igjen og igjen og igjen og ikke bli lei! 
Det er alltid noe nytt å se. 

Velkommen til Moulin Rouge - når du kommer inn vil du aldri dra! 
",1
"Forrykende comeback for den gale Max
Eks-politimannen ""Mad"" Max Rockatansky er tilbake i Australias ørken, 20 år etter at Mel Gibson gjorde ham til en legende på lerretet. 
Det går riktig bra i Tom Hardys skikkelse. 

Regi: 
George Miller. 
Med: 
Tom Hardy, Nicholas Hoult, Charlize Theron, Rosie Huntington-Whiteley, Zoë Kravitz, Riley Keough, Nathan Jones, Josh Helman. 
Australia 2015. 
Lengde: 
2 timer. 
Aldersgrense: 15 år. 
Egnethet: Ungdom/Voksen. 

Man kjenner seg ganske bombardert, lydmessig og visuelt, etter å ha sett regissør George Millers nye Mad Max-film. 
Det er blitt et formidabelt og engasjerende action-eventyr der også kvinnene spiller en drivende og interessant rolle. 

Mel Gibsons rollefigur 

Den første Mad Max-filmen var Mel Gibsons gjennombruddsfilm i 1979, så kom oppfølgere i 1981 og 1985. 
I 2002 takket han ja til å spille i «Mad Max – Fury Road» under ledelse av originalregissør George Miller. 
Det ble det ingenting av. 

Nå, i 2015, er det briten Tom Hardy som gestalter den berømte skikkelsen. 
Det klarer han utmerket, meget godt hjulpet av Charlize Theron som den tenksomme krigerkongens kone Furiosa.Mad Max-filmene har alltid vært dommedagspregede. 
Ta bare andrefilmen, ""Landeveiens kriger"", der Max jakter desperat på bensin i et land ødelagt av atomkrig. 

Årets fortelling er delvis en lignelse over gjenkjennelige forhold. 
Først kampen om naturressurser: 
I et palass i ørkenen styrer den fascistiske diktatoren Evige Joe, beskyttet av en horde med krigere. 
I landsbyen utenfor bor en lutfattig befolkning som knapt får smake en dråpe av det vannet herskeren lagrer i fjellet sitt. 
Skildringen er visuelt formidabel. 

Jakten og maktkampen om bensin fortsetter. 
Ørkenen er krigsherrenes domene, gjenkjennelig fra Afghanistan, Midtøsten og Afrika. 
Bandene har et kolossalt arsenal av våpen og kjøretøy som sluker litervis med fossil energi. 
Skal Joe kunne kontrollere enorme områder og true fredelige borgere, må han ha tilgang på bensin. 

Det mer futuristiske i Millers actiondrama er at krigerkongen også har et harem, en flokk kvinnelige avlsdyr som skal sette nye krigergutter til verden. 
De unge soldatsønnene loves en plass i Valhall hvis de ofrer livet i kamp. 

Dramaet akselererer kraftig da Joes kone Furiosa flykter med medkonene på slep. 
En ørliten stund ser de meget lettkledde pikene ut som modeller i et moteshow. 
Men Miller tar seg pent inn og bevarer oppmerksomheten om forfølgelsen og kampen som utvikler seg. 
Da blir det også mer bein i nesa på damene, i allianse med Mad Max.Og for en visuell svir det er blitt! 
Tempoet er forrykende, krigskjøretøyene skremmende, sandstormene storslåtte og konfrontasjonene dundrende. 
Samtidig er regissøren nøye med å legge inn roligere hvilescener før kampen på liv og død starter igjen. 

Alt er filmet i Australias ørkensletter og sanddyner som i dagslys gir intense brungule farger mot lyseblå himmel. 
Dette kontrasterer Miller jevnlig med scener der kalde blåtoner dominerer under en enorm stjernehimmel. 

Hvis du overhodet har sans for action, løp og se. 
",1
"Skoleheksa er verre enn Voldemort
Hovedskurken i denne stormfulle Potter-episoden er gudskjelov ikke den evindelige Voldemort, men ei forferdelig møkkakjerring fra skoleverkens verste byråkratt. 
Det er bra. 
Det er herlig. 
Les mer om film på Aftenbladets filmblogg. 

DERMED får den lidende unge mannen Harry en fiende fra virkeligheten, og filmen repeterer klassiske nytelser fra pubertetens omfattende samling av indignasjonsporno. 
Imelda Staunton er terapeut-smilende ond og ekkel, og egentlig bygger hele filmen opp mot at hun skal få seg skikkelig på trynet. 
Hvis jeg skulle ha noen innvendinger mot «Harry Potter og føniksordenen», måtte det være at manuskriptet skusler vekk raseriet vårt. 
Vi får aldri se at Harry flater den inntrengte rektor-rotta seriøst. 
Vi får aldri se ham bli en skikkelig Rambo. 
Vi trenger en Rambo nå, for det er nok sutrende antihelter i verden. 

TIL GJENGJELD er Potter en alvorstynget ung mann fortapt i minnene om sin egen framtid. 
I den forrige filmen brøt førpuberteten seg inn i trollguttens liv. 
I denne står han midt oppe i alle de klassiske symptomene på voksenverk: 
Forrevet av flyktige fornemmelser og illusjoner om ensomhet, tvilende, sårbar, sint og avvisende fordi han ikke lenger er et barn med enkle forestillinger om livet, men akselererer en kompliserende modning som nærmer seg galskapen. 
Hva skjer med meg? sier den unge Potter. 
Han er bleik og skakk av søvnløshet og depresjoner. 
Han føler at farsskikkelsen Humlesnurr unngår ham, han får visjoner om at den døde pappaen ikke var så storarta som han trodde. 
Og som om ikke det var nok: 
Han blir utvist av skolen uten grunn, og Galtvort overtas av idiotå fra ministeriet og hennes sørgmodige maktmester. 

SAMTIDIG er Føniksordenen selvsagt en frodig tryllefilm med luksus-effekter, fullvoksne fantasi-utfoldelser og action av mild magesjau-styrke. 
Bildemessig er filmen en nytelse, for hver minste visuelle stemning er gjennomført og Men kampen mot Voldemort er egentlig bare grei nok. 
Mer spennende blir det faktisk at Potter og med-elevene trener seg til en tryllekyndig Humlesnurr-hær da den gamle rektoren får sparken. 
De gjør åpent opprør mot øvrigheta, og i en skjønn scene smeller de to terrorist-tvillingene opp hele undervisninga i et overdådig fyrverkeri. 
Det skulle vært mer sånt. 
Ulydighet er avhengighetsskapende, og egentlig blir Voldemort etter hvert en deprimerende fyr som vi har hørt nok om: 
Bli kvitt ham og kom dere videre. 

FOR KANSKJE er manglende utviklings-muligheter i djevle-metaforen den største svakheten i mamma Rowlins endeløse historie. 
Han burde ha dødd i denne filmen. 
Voldemort har ikke mye mer å fare med etter at vi fikk se pizzadeig-fjeset hans. 
Når det dukker opp noe så velsigna enkelt og menneskelig som en drittsekk-rektor, er det som om noen åpner vinduet og slipper inn ny luft. 

Harry Potter trengte ny luft. 
Han kommer til å trenge enda mer i framtida. 
",1
"Min søster
I skuggen av dei sveitsiske alpene. 

I fransk-sveitsiske Min søster er klasseskiljet ekstremt tydeleg. 
På toppen av dei sveitsiske alpene bur rikmannsfolket, som i lærnikkers og med dyre ski, har okkupert snødekket for underhaldninga sin del. 

Ved foten av fjellet, i eit industrielt arbeiderklassemiljø, bur 12 år gamle Simon. 
Han har omtrent gjort karriere på å effektivt stjele skiutstyr frå dei rike («dei kjøper berre nytt likevel»), og selgje det til ungane i nærmiljøet sitt. 

Slik kan han tene pengar for å halde seg sjølv og den eldre systera i med mat og andre livsnødvendige ting. 

Systera er tidvis arbeidslaus og vekslar mellom kjærestar og andre mannlege vener. 
Kva ho driv med i lengre periodar av dagen får me aldri heilt vite, men ryktet blant venene til Simon tilseier at det kanskje ikkje er heilt lovleg det heller. 

Ungt, men godt 

Hovudrolla som Simon er satt av Kacey Mottet Klein, som denne filmen skal ha vore laga spesielt for. 
Det synest. 
Han klarar å balansere mellom dei to verdene på eit sett som er spektakulært for ein 14 år gammal skodespelar. 

På eit sett kan det verke som om Simon har blitt dytta inn i vaksenverda raskt, men i løpet av filmen får ein sjå korleis Simon absolutt henger igjen i sitt 12-årige tilvære. 

Når han vert konfrontert med at han stel svarar han at det er for å kjøpe ting han trenger. 
Simon vil nok ut av miljøet han er født inn i, men han ikkje nokre framtidsutsikter for når dette har tenkt å ende. 

Halvveges ut i Min søster, akkurat idet eg trudde at den skulle bli gjentakande, kjem ei omvelting som friskar opp filmen. 
Etter dette dukkar systera, spelt av Léa Seydoux, fram i større grad som ein rik karakter, og ho visar at ho absolutt har noko i denne filmen å gjere. 

Dardennes-aktig 

Regissør Ursula Meier har laga ein film som på mange måtar kan minne om Dardennes-brørne sine verk, og viser verkelege sider av mellomeuropeisk fattigdom som me ikkje så ofte ser. 
Filmen har òg den same typen dokumentarisk handhalde kamera som auker kjensla av realisme. 
Dette kjennest ekte. 

På same måte som Dardennes-filmane er òg denne belønna ved filmfestivalar, spesifikt med Sylvbjørnen på årets Berlinale. 

Musikken er lagt til av P.J. Harvey-produsenten John Parish, og er gitarprega og stemningsskapande. 
Den driv fram mellom scenene og viser lunefullt kva som hender under overflata. 

Grim eksistens 

Min søster er truverdig, og går aldri over i sosialpornografi eller ekstrem medkjensle. 
Litt komikk – spesielt i det snødekte fjellandskapet – er strødd innimellom det dystre for å halde det dynamisk og ikkje føre stemninga heilt i bakken. 

Filmen prøver ikkje å gi noko forklaring på klasseskiljet, eller noko løysing på korleis ein kan kome seg vekk frå ein grim eksistens. 
På same måte som Dardennes' Gutten med sykkelen er den utan større fakter. 

Min søster eit velspelt drama, eit «slice of life» frå dei sveitsiske alpene, som absolutt er verdt å sjå. 
",1
"Fotballhistorie
Denne historiske filmen er blitt kritisert for at den ikke var jødisk nok. 

Paul Weiland har regissert en komedie om en allerede oversett londongutt som i 1966 oppdager at hans bar mitsva kan kollidere med at England er i VM-finale i fotball. 
Det vil si: 
Det kommer like få folk som i Ellinor Rigbys begravelse. 

Filmen er rutinert britisk i alt sitt forutsigbare vidd, og gutten i hovedrollen (Gregg Sulkin) er fantastisk. 
Han ser ut som en ung Woody Allen og har et generelt utakknemlig forhold til verden som antakelig bare pubertetsgutter som bar for store briller i 1966, er i stand til å fatte. 

Familiemyldringa er hyggelig, konklusjonen uunngåelig. 
Fotball er fotball, og religion er tross alt bare en hobby. 
",1
"Skremmende virkelighet
Store deler av verdenshandelen går med skip og mange av dem i farlige farvann infisert med pirater. 
""Captain Phillips"" er basert på den sanne historien om da somaliske pirater tok seg om bord i lasteskipet MV Maersk Alabama i 2009 og tok kapteinen som gissel. 

Jeg var skeptisk til Tom Hanks i denne rollen, men alle bekymringene ble raskt visket bort. 
For Tom Hanks er helt strålende og ikke minst svært overbevisende som kaptein Richard Phillips. 
Overbevisende er også Barkhad Abdi, Faysal Ahmed, Mahat M. Ali og Barkhad Abdirahman i rollen som pirater. 

Filmen er heller ikke uten kontrovers. 
11 medlemmer av besetningen påstår at filmen svært uriktig fremstiller kaptein Phillips som en helt. 
De påstår at han med vilje satte hele besetningen i fare, og har saksøkt fraktselskapet for 300 millioner kroner. 

Uansett hva som er sannheten, forteller filmen en sterk historie på en fengslende måte hvor du nesten føler du er tilstede. 
Dokumentarisk kameraføring, spennende, gripende og urovekkende om en del av verdens virkelighet. 
",1
"Brutalt kjedelig
Langdrygt hevndrama 

Ett eller annet sted inni «Parker» anes et ønske om å lage en hardtslående og kul actionfilm i klassisk høk-over-høk-stil. 

Noe gikk galt underveis. 

Skylden er ikke Jason Stathams. 
Trass i åpenbare begrensninger, har han en magnetisk tilstedeværelse og muskler nok til å fylle rollen som Parker – nådeløs, men prinsippfast tyv med gentlemanstendenser. 

Et velregissert åpningskupp lover godt, og varer lenge nok til at jeg får forhåpninger om noe uventet. 

Opplegget begynner å rakne i kantene et stykke ute i fluktscenen, når ranspengene skal fordeles etter en formel Parker ikke aksepter. 

Det løser seg mer og mer opp etter hvert som Parker på sin hevntokt involverer seg med Leslie Rodgers (Jennifer Lopez) – en frustrert, fraskilt eiendomsmegler uten suksess, men med hodet fullt av store drømmer og forvirrede tanker. 

Leslie er trolig tenkt som en menneskelig, snakkesalig kontrast til Parkers robotaktige, hardføre taushet. 
Vi skal åpenbart føle sympati for henne. 
Hvilket er like vanskelig å føle for denne kvinneklisjeen som for Parkers klisjé av en eterisk, evig ventende kjæreste. 

Med Leslie luskende i Parkers fotspor, går filmen mer og mer på tomgang. 

Et knippe uventede våpen, deriblant et dusjforheng og lokket på en toalettsisterne, rykker meg ut av den etter hvert kjedsommelige forutsigbarheten. 

Samtidig utkrystalliserer hovedproblemet seg: 
Regissør Taylor Hackford finner aldri en naturlig balanse mellom vold og komikk. 
Filmen blir stående i en merkelig spagat mellom blodsprut og flat buskis. 
Hadde manusforfatter John J. McLaughlin («Black Swan») gitt figurene mer enn plattheter å utveksle og spille på, kunne resultatet blitt en fornøyelig b-film. 

Men når det smarte viddet mangler, blir skurkene aldri kule, bare dumme på en karakterløs, latterlig skurkemåte, som et blekt destillat av alle teite kjeltringer middelmådig actionfilm har vartet opp med de siste førti årene. 

Enden på visen blir en underlig utdatert film. 
Eller, som jeg noterte underveis: 
Sitter jeg midt i en tidsreise nå? 
Er denne filmen egentlig laget i 1978? 
Eller snakker vi her om idéutkastet til det som ble «Revenge of the Pink Panter»? 

Er du enig med anmelderen? 
Si din mening her: 
",0
"«Mr. Turner»:Et gryntende geni 

Fantastisk foto og diskutabel karaktertolkning i Mike Leighs film om J.M.W. Turner (1775-1851). 

J.M.W. Turner er for England hva Edvard Munch er for Norge: 
Et nasjonalt ikon i malerkunsten. 
Begge ble oppfattet som uhyre radikale i samtiden og endte opp som allemannseie. 

Mike Leigh har brukt nærmere ti år på å realisere filmen, og Timothy Spall tok et toårig studium i malerkunst for å forberede seg på rollen. 

Til forskjell fra mange filmer i samme sjanger, klarer da også Mr. Turner å skape en forståelse av verket, ikke bare personen. 
Her følger vi den kunstneriske skapelsesprosessen fra malerens rekognosering og skissearbeid ute i naturen til transformasjonen av motivene på lerretet. 

Filmen et visuelt svar 

Men enda viktigere: 
Filmen er i seg selv et visuelt svar på kunstverkene. 
Fotografen Dick Pope har eksperimentert med utallige linser og lyssettinger for å skape en fargeskala og et uttrykk som åpner for storheten i berømte sjø— og himmelskildringer. 

Pope har med god grunn vunnet flere priser for fotoet i Mr. Turner . 
Tilsvarende bejublet er Timothy Spall som Turner. 
Han fikk blant annet prisen for beste mannlige hovedrolle i Cannes. 

Jeg er ikke like begeistret for rolletolkningen. 
Spall gjør Turner til en fåmælt, grov og gryntende karakter som særlig i siste del av filmen nærmer seg parodien. 
Også andre skuespillere er overdrevent teatrale, det gjelder eksempelvis Ruth Sheen i rollen som mor til hans to døtre og Joshua McGuire i rollen som kunstkritikeren John Ruskin. 

Ingen har fasit 

Hvorvidt tolkningene svarer til deres personlighetstrekk i virkeligheten, er det selvsagt ingen som kan bekrefte eller avkrefte mer enn 150 år senere. 
I et intervju med Aftenposten tirsdag gir Spall et tankevekkende innblikk i prosessen med å gestalte en person det finnes såpass sparsomme kilder til. 
Han har valgt å kompensere for kunstnerens visstnok innelukkede karakter og manglende karisma ved å gi ham et høylytt kroppsspråk. 

Spall er i sin fulle rett til å gjøre slike kunstneriske valg, poenget mitt er snarere at han overdriver inntil det komiske. 

Kostymedrama uten glasur 

Den britiske regissøren Mike Leigh er kjent for ujålete samtidsdrama som Hemmeligheter og løgner , Happy-Go-Lucky og Another Year. 
Det er en glede å se hvordan han overfører den sosialrealistiske stilen til det historiske dramaet. 
Her er kostymene slitt og interiørene småskitne. 
Grisetryner kjøpt på markedet blir etterpå barbert på kjøkkenbenken. 
Det er hverken burlesk eller kuriøst, bare en hverdagslig handling. 
Likedan er replikkvekslingene ofte helt uten sensasjoner eller dramatikk, bare vanlig prat. 

Men denne hverdagsrealismen er altså kombinert med en utsøkt sans for den naturmystikken som preget kunstneren selv. 
Til å være en Mike Leigh-film er Mr. Turner derfor uvanlig vakker. 
",1
"Secret Diary of a Call Girl S03
Underholdende om horing, vennskap og kjærlighet. 

- Jeg har hatt sex med 1036 menn. 

Dette forteller luksusprostituerte Belle uten å mukke til en potensiell kjæreste. 
Secret Diary of a Call Girl bekrefter det mange kanskje har trodd - at knulling som levebrød kan komplisere kjærlighetsforhold. 

Rollesjonglering 

Hannah Baxter (Billie Piper) er en oppegående, selvsikker, vittig og karismatisk London-jente som tjener til livets opphold og vel så det på å selge kroppen sin som eskortepiken Belle de Jour. 
SDoaCG forteller historien om hvordan hun sjonglerer disse rollene samtidig som hun pleier sosiale forhold som venn, søster, datter, elsker og kanskje til og med kjæreste. 

Å avsløre at dette ikke nødvendigvis er lett skulle ikke komme som noen voldsom spoiler. 

Tredje sesong åpner med at Belle møter opp inkognito på lanseringa av memoarene hun skrev i sesong to. 
Hun har altså fått en ny rolle å sjonglere - den som forfatter. 
Forholdet mellom henne og redaktør Duncan (James D'Arcy) er noe av det som binder episodene i sesong tre forholdsvis tett sammen, og gjør at serien nytes best i sin helhet. 

Bestevenn og ekskjæreste Ben (Iddo Goldberg) er fortsatt med, det samme er kollega Bambi (Ashley Madekwe) - nå etter hvert med kjæresten Byron. 
I tillegg flytter Belles nyseparerte søster inn, lykkelig uvitende om hva som betaler for leiligheten hun nå kræsjer i. 

LES: 
En serie jeg er glad jeg har sett: 
Koselig med peis! 

Et møkkete Sex and the City 

Secret Diary of a Call Girl er en litt møkkete variant av Sex and the City. 
Belle snakker rett som det er direkte til seeren på samme måte som Carrie Bradshaw hadde for vane å gjøre i seriens barndom. 
Uanstrengt og humoristisk sexprat, en hovedperson som både har fortellerstemme og gir ut erfaringene sine på trykk, til forveksling lik kamerabruk og overrepresentasjon av glamorøse mennesker gjør sammenligninga uunngåelig. 

Men New York er ikke London, og sexblogging er ikke prostitusjon - dermed stopper likhetene der. 

Vil du ha flere referanser? 
Værsågod: 
SDoaCG umoraliserende omgang med prostitusjon kan minne om Weeds lettbeinte tilnærming til et ikke nødvendigvis like lettbeint tema. 
I tillegg er selvfølgelig ""selv om man gjør ekstreme ting til daglig er man et vanlig menneske""-aspektet som vi kjenner godt fra blant annet Sopranos, Breaking Bad og Sons of Anarchy en viktig del av miksen. 

Pipers serie 

De 22 minutter lange episodene går fort, noe som vanligvis er et tegn på at en serie i hvert fall ikke er kjedelig. 
Det er da heller ikke Secret Diary of a Call Girl. 
Vissheten om at serien er basert på memoarene til en faktisk luksushore fra London (Brooke Magnanti) gir tyngde til handlinga, og følelsen av at man får et innblikk i en ukjent verden. 

Klassiske britiske tørrvittigheter, kurant dialog, og sist men ikke minst Billie Piper er også med på å gjøre dette til en serie man lett kan se tre episoder på rappen av. 

For ikke la deg lure av at rollelista inneholder flere navn, dette er ene og alene Pipers serie. 
Der resten av karaktergalleriet rett som det er fremstår som flatt og totalt uinteressant, lykkes Piper til fulle med å gi Belle dybden hun trenger for at serien skal være severdig. 

Jeg tviler ikke et sekund på at dama er den karakteren serien prøver å fremstille - en sterk og smart kvinne som velger å selge kroppen sin fordi hun tjener en mill i året på det. 
Samtidig evner hun å få frem forskjellene på Hannah og Belle godt, noe som kommer særlig til uttrykk i en meget god scene der hun selv skal kjøpe sex som et ledd i bok-researchen sin. 

Les: 
Sneier innom de fleste tabuene vi har: 
Family Guy S09 

Glamorøst - ikke enkelt 

Måten serien fremstiller prostitusjon på har riktignok falt enkelte tungt for brystet. 
Her er det nemlig få løfta pekefingre, og prostitusjon som sådan blir ikke akkurat granska fra sosiopolitiske perspektiver. 
Enkelte har også hevda at serien kan gjøre unge jenter lystne på å sjekke ut yrket selv. 

Men nå har det seg sånn at Secret Diary of a Call Girl først og fremst handler om én persons erfaringer - ei dame som har tjent millioner på å gjøre noe hun ifølge seg selv trives med. 

Så la nå serien handle om det, da - uten å gjøre den ansvarlig for alle dem som faktisk har fått livene sine ødelagt av verdens eldste yrke. 

SDoaCG fremstiller livet som luksusprostituert som noe glamorøst, men langt fra noen dans på roser. 
Belles problemer med å kombinere kroppssalg med normale kjæresteforhold er en evig kamp, en kamp der kjæresteforholdene har en tendens til å tape. 

Så om serien ikke nødvendigvis kritiserer eller moraliserer angående prostitusjon, oppfatter jeg at det ligger en kommentar angående den overflodavhengigheten som gjør at Belle velger bort normale samliv i bunn. 
Uten at dette på noen måte preger SDoaCG. 

Uansett er Secret Diary of a Call Girl god underholdning. 
Ikke glimrende, til det er karakterfloraen for svak i sum, men god. 
",1
"Mild moro
Med: 
Tina Fey, Alec Baldwin, Tracy Morgan 

Det er poetisk rettferdighet i at den visstnok nokså kvinnefiendtlige «Saturday Night Live»-skaperen Lorne Michaels største «offshot»-suksess er skapt av en kvinne, Tina Fey. 
«30 Rock» er ingenting om ikke lett å se på, men foreløpig ikke intellektuelt og/eller moralsk utfordrende slik «Seinfeld» var på sitt beste. 
Ingen av karakterene føles veldig originale, med mulig unntak av Alec Baldwins direktørskikkelse. 
Han skrives imidlertid inn i mange scenarioer han aldri i verden ville ha havnet i i den «virkelige verden». 
Moro, men litt farseaktig. 
MORTEN SÅLE NILSEN 
",1
"Mira Nairs lidenskapelige mesterverk
«Vanity Fair» er Mira Nairs mesterverk. 
Ikke bare tilfører hun Thackerays beiske briteslakt en inders inderlige hat, men filmen bølger og svermer også av en feit sensualitet som England aldri fortjente. 

Nair er ikke fornøyd med bleike tåketryner; hun må fore sin estetisme med rødfarger så innbydende som synd, og hun kan få det sarte skinnet i en barnefot til å bli en påminnelse om den opprinnelige skjønnhet som faktisk også gjelder de fattige. 

For dette er en film om at fattigdom og fornedrelse hører uhelbredelig sammen. 
Den som vil erverve seg lykke i de rikes selvbeskyttende forfengelighetsmarked, må selge og sverte sin sjel og bli skjemt, som en solgt og usalig Faust-kopi når det hele kommer til alt og så videre. 
Det er en romantisk og en kynisk erkjennelse, og den kan bare føre til at både fattigdom og rikdom blir forbudt. 
Men dithen når aldri Mira Nairs film. 
Den skildrer menneskene i et uventet forheksende gammalt drama, og nøyer seg med å hate de rike og fordomsfulle som enkeltmennesker. 

Men det er til gjengjeld fantastisk gjort. 

Filmen starter med en påfugl, som bildet trekker over til et skjørt som svinger jålete slik det patetiske dyrets fjærvifte gjør. 
Mot slutten av filmen danser de overlessa kjolefolka rundt hverandre slik påfugler sveiper i en trimma jardin, og den herlig demagogiske metaforen blir gjentatt. 

Engelsk overklasse er skildret som du antakelig aldri så den før, for filmens stil er ikke Monty Python-aktig karikering. 
Mira Nair ser djupt i de snobbete krekas hjertegråhet, og det er som om hun skildrer mennesker som pumper aske i stedet for blod. 

Gabriel Byrne med klebrig beatlesfrisyre fascinerer først fordi han kunne vært en konvertert og mystisk Dracula, men avslører seg som en vanlig kødd. 
Det er som om de levde årene i ansiktet hans ramler fra hverandre da den seksuelle grådigheten overtar for stil. 

Rhys Ifans (melankolsk som en Napoelon rett fra strekkbenken) har et lengtende lei-meg-blikk og bærer den tapende edelheten i filmen, mens Jonathan Rhys-Meyers finformer sleipheten til dådyrdum kjøpmannsunge med ansikt som en undertøysmodell. 
Vidunderlige Bob Hoskins slarver rundt i en landsens slott og er uunnværlig bra. 
Douglas Hodge spiller en av de mest oppsiktsvekkende personlighetsunnvikelser noensinne. 
Og de er flere, og de er perfekte. 

For ikke å snakke om kvinnene. 
Stivleppa, snerpete og proteksjonistiske klasse-hekser. 
Talentløse, uvirksomme salongskrepper med uttørka samvittighet. 
Nair hater dem så du kan dele rovdyrets blodtørst med henne. 

Reese Witherspoon har det frekke floksefjeset som hovedrollen Becky trenger. 
Inderinnen har utstyrt henne med et girlanderhår som likner høvelspon fra regnskogtre, og i ansiktet regjerer ei hake som ser ut som spiss kneskål rett før den treffer i skrittet. 
Hun er ei opprørsk dame, men de opprørske vil av og til for mye, og Thackeray var ikke snill mot den fattige kunstnerens datter. 
Mye vondt rammer også Romola Garai som Amelia. 
En ukjent skuespillerinne med direktekontakt i alles tårekjertler. 
Dette er ei rørende dame. 
Hun har et gjennombrudd. 

Historien er fortalt med en rik omstendelighet som aldri slipper taket. 
Thackerays vidd flyter og snubler avgårde, personene er så markante at du aldri lurer på hvem de er og det engelske 1800-tallet sylter dem ned i troverdig overklasse-vulgaritet. 

Men det viktigste ved «Vanity Fair» er lidenskapen. 
Nair lar følelser flomme over, samtidig som hun styrer seg med jernvilje. 
Det er bra. 
",1
"Lystig og blodig
Synderne får som fortjent i «Piranha 3D». 

||| 
FILM: 
«Piranha 3D» er filmen for gutter som liker å se 18-årige babes vrikke lystig på bikinirumpa, for deretter å bli bitt, revet opp og spist av blodtørstig, forhistorisk fisk. 
Regissør Alexandre Aja («The Hills Have Eyes») kan også by på nakenballett under vann med Kelly Brook og kvinner i rollen som salongbord — før de syndige blir spist. 

Joe Dante laget den originale pirajafilmen i 1978, til dels som en parodi på «Haisommer». 
I Ajas nyinnspilling er nakenheten tilpasset vår tids bluferdighetsnivå og filmen er i grunnen en pyntelig skildring av hva som skjer under de årlige «spring break»-festene i USA. 

Kjønn i bevegelse 

Det vil si, hvis vi ser bort fra de kjøttetende fiskene som kommer opp fra en forhistorisk sjø under den fiktive Lake Victoria i Arizona. 
Den en gang Oscar-nominerte Elisabeth Shue har forvillet seg inn i filmen og spiller sheriffen med ansvar for sikkerheten ved innsjøen. 
Hennes 17 år gamle sønn lar seg lokke til å være guide for en mykpornoregissør og hans lettkledde mannskap, noe som gir Aja enda bedre grunner til å vise relativt nakne kropper. 
Vi ser naturligvis ingen kjønnsorganer i bevegelse, bortsett fra pornoregissørens avspiste penis. 

Trygg moral 

Moralen i «Piranha 3D» er som følger: 
Pornofolk blir spist. 
Geologer blir spist. 
Rumperistende jenter på spring break blir spist. 
Deres brunstige publikum blir spist. 
Blonde sheriffer, derimot, overlever. 
Det samme gjør hennes søte barn på rundt ti. 
17-åringen er imidlertid i faresonen og hun fyrige, mørke fra «Gossip Girl» dør kanskje. 
Dette er sjangeren, folkens, i amerikansk tapning. 
Dere kjenner reglene. 

Etter en stund bryr ingen seg om filmens handling og den tredje dimensjonen tilføyer lite, men uansett hvor sexistisk og spekulativt du synes dette er: 
Du kommer til å le. 
Så overlater jeg til hver enkelt å analysere sin egen latter. 
",1
"Silje Nergaard:«Love Is Easy» 

En allerede florlett låt får fjærvekt i Siljes tilnæming. 
Problemet er at hun knapt nok våger å gjøre sin egen versjon, tvert imot, hun legger seg litt for nær originalen, og jeg lurer; er hun lat her? 
Den inderlige fortryllelsen i originalen er bevart, Siljes vokal er godt nok bevis på det, men her er Hells egen maskuline falsett (!) å foretrekke. 
",0
"Brukket kårde
«De tre musketerer 3D» kunne og burde vært knallbra. 

FILM: 
Oppriktig talt. 
Så himla vanskelig er det ikke. 

Det vil si, noen romaner er naturligvis krevende å gjendikte på film. 
De krever bolde grep for å fungere som visuell fortelling. 
Men hvordan er det mulig å lage en middels-til-dårlig actionfilm basert på Alexandre Dumas' «De tre musketerer»? 
Når føljetongromanen fra 1844 er blitt en klassiker som elskes av stadig nye leserkull, er det fordi den er noe nær den perfekte litterære actionkomedie. 

Historien om den unge bygdejyplingen d'Artagnan, som slår seg sammen med musketerene Athos, Porthos og Aramis og kjemper mot kardinal Richelieu og den forføreriske Milady, er et yrende eventyr der fektekampene florerer og cliffhangerne yngler. 

At det finnes kruttsterke personligheter både blant de snille og de slemme og de nesten slemme, skaper jevnbyrdighet og nerve. 
Det er en av de mest filmatiske romaner som er skrevet og en moderat begavet regissør ville kunne gjøre den til en fabelaktig underholdningsfilm i tung bakrus og med sammenknyttede skolisser. 

Aldri helt bra 

Og likevel blir det aldri slik. 
Det vil si, 1973-innspillingen, med Michael York som d'Artagnan, Oliver Reed som Athos og Faye Dunaway, Christopher Lee og Charlton Heston som nemesistrianglet Milady, Rochefort og kardinal Richelieu, er kanskje den mest lojale og den som kommer nærmest romanens lystige lynne, selv om den blir i overkant slapstick-preget. 

1948-innspillingen tilbyr Gene Kelly i altfor fri dressur. 
1993-filmen er en Bunnpris-versjon med utsøkt slette castingvalg: 
I selskap med Charlie Sheen som Aramis og Tim Curry som kardinal Richelieu klarer Chris O'Donnell som d'Artagnan den bragd ikke å være filmens verste skuespiller. 
Og jo mindre som sies om «The Musketeer» fra 2001, jo bedre. 

Sjøslag i luften 

Bare for å være helt sikre på at årets opus, «De tre musketerer 3D» (du leste riktig), ikke lever opp til potensialet, har produsentene gitt regiansvaret til Paul W. S. Anderson. 
Er det noe de sjelløse «Resident Evil»-filmene har lært oss, så er det at Anderson ikke er opptatt av fortellinger, men av effekter og maskineri. 
Han gjør musketerene til en slags 1600-talls agenter, og setter alle krefter inn på å konstruere fancy kanoner de kan skyte med og intrikate muskettfeller de kan slå saltomortale i sakte film gjennom. 

Toppen av bløtkaka er påfunnet med flygende seilskip (du leste riktig nå også) som lar flere av plottets bærende konfrontasjoner finne sted under et surrealistisk «sjøslag» i luften. 

Umorsom Bloom 

Det er et paradoks at Anderson, som elsker slike scener, ikke er særlig god på å turnere dem. 
Det er et nesten like stort paradoks at regissøren, som ikke kunne lage komedie om det stod om livet, velger å bruke tiden som burde gått med til å etablere et marginalt mer ambisiøst plott, til å forsøke å få Orlando Bloom til å være morsom. 

Og det er direkte pinefullt å se James Corden, som væpneren Planchet, bli tvunget gjennom det ydmykende Hollywood-rituale det er å fremstille en films eneste overvektige karakter som et stupid matvrak. 

God casting 

Det sier sitt om kildematerialet at selv ikke Anderson helt klarer å knekke historien som ligger i bunn. 
Første halvdel av filmen er noenlunde tro mot romanen, og det er påfallende hvordan «De tre musketerer 3D» våkner til liv når det gode, gammeldagse håndverket får komme i forgrunnen og kryssede klinger kombineres med verbal sparring. 

Det hjelper også at skuespillerbesetningen, med Blooms hertug av Buckingham som et remjende unntak, kanskje er den beste i musketerfilmens historie. 
Matthew Macfadyen er en fint melankolsk Athos, Ray Stevenson gir Porthos den samme friske fysikalitet som han ga Pollo i «Rome», og silkesleipe Christoph Waltz er en verdig arvtager til Charlton Heston. 

Det er trist ingen av dem får skikkelige bakgrunnshistorier. 
Det er også trist det forbannede 3D-formatet får Paris til å se ut som de papirtynne kulissene i et dukketeater. 
Det er, i det hele tatt, mye som er trist. 
",0
"Monsterbedriften
Tvers igjennom glimrende familiefilm! 

En ny film fra Pixar er alltid en begivenhet og jammen har de klart det igjen! 

Den tvers igjennom glimrende filmen Monsterbedriften er topp underholdning om monsterne alle barn vet finnes i skapet. 

Denne filmen avslører den organiserte skremmingen av barn etter leggetid og motivene bak. 

Samler barneskrik 

Mike og Sully jobber i Monsterbedriften. 
Jobben deres er å skremme barn. 
Det er nemlig slik monsterverdenen får strøm! 
De har dører på lager som fører dem inn i alle verdens barnerom der de samler strømgivende barneskrik fra vettskremte unger. 

Det ungene ikke vet er at monsterne egentlig er vettskremte selv, for en berøring av et menneskebarn betyr den sikre død for et monster. 
Derfor blir det sirkus når lille Boo går gjennom skapdøra mens den står åpen inn til monsterverdenen. 

Monsterbedriften er enormt god underholdning både for barn, unge og voksne. 
Disney og Pixar har gjort dette før. 
Akkurat som Toy Story, Toy Story 2 og Småkryp appellerer denne til alle på forskjellige plan og gjør det til en perfekt familiefilm. 

Dersom ordet ”familiefilm” får deg til å nøle, så gjør ikke det. 
Den har masse humor, hjertevarme, spenning…og sa jeg humor? 

Utrolig mye liv 

Filmen bæres av to minneverdige figurer. 
Den lille grønne krypet Mike med sitt ene store øye som alltid ligger etter i papirarbeidet og flørter med sin usannsynlig stygge sjef Roz, og det store hårete monsteret Sully som kjemper med ufyselige Randall om å slå skriksamlerekorden. 

Det er utrolig hvor mye liv Pixar-folka klarer å skape i figurene på dataskjermene sine. 

Som vanlig kan den sees i både norsk og original versjon. 
Billy Crystal og John Goodman er stjernene i sistnevnte. 
Jeg så den norske og vår hjemlige versjon er veldig god takket være dubbekongen Harald Mæle og hans stab, bestående av blant andre Åsleik Engmark og Even Stormoen. 

Og dermed har jeg vel skrytt nok? 
Kom deg på kino! 
",1
"Flommer av feelgood
Regi: Nancy Meyers. 
Amerikansk. 
Tillatt for alle, anbefalt ungdom/voksne. 

STJERNER: 
Jude Law, Cameron Diaz, Kate Winslet, Jack Black, Eli Wallach, Rufus Sewell. 

HANDLER OM: 
To «vellykkede» kvinner, en London-journalist og en film-PR-spesialist i Los Angeles, har bare ett - til gjengjeld: felles - problem: 
De fikser ikke sine kjærestehistorier. 
Oppunder jul går det riktig galt med begge to. 
I sin fortvilelse søker de feriemuligheter, og møtes på Internett for å bytte hus i et par uker. 

London-journalisten drar til Los Angeles. 
LA-dama til et småhustrig landsby-England utenfor London. 

Det blir eventyr, selvfølgelig. 
Landsbyidyllen i England er nemlig befolket av journalistens vakre bror. 
Og litt sex kan vel aldri skade, selv ikke i fylla?? 

I Los Angeles er naboskapet spennende for journalisten, særlig etter at hun hjelper en 90 år gammel manusforfatter med gåstol over veien. 
Og dessuten: 
En liten og fyldig, men akk så sjarmerende filmkomponist har sine grunner til å stikke innom. 

DOM: 
En nesten skamløst velturnert og markedstilpasset romantisk komedie i beste «Love Actually»- og «Fire bryllup og en gravferd»-stil. 
Det er flommer av feelgood, akkurat passe problemfylt til å opprettholde litt spenning, flinke og pene skuespillere i et trivelig prosjekt. 
Og dertil følelseskrydder som 91-årige Eli Wallach i meget opplagt samspill med Kate Winslet. 

Skal man være helt ærlig - og det bør man vel - er filmen litt for kalkulert, litt for forutsigelig, litt vel snakkesalig og noe lang. 

Likevel: 
Dette blir en publikumsdrager av de store! 
Dette er vellykket, romantisk underholdning i kjent og tradisjonsrik stil. 
Og dette er bare til å bli glad av. 

Så: 
Vær så god, folkens - en skikkelig dose problemfri romantikk i mørketiden! 

JON SELÅS 
",1
"Deilig fransk eldre-sex
Jane Fonda snakker om masturbasjonen sin, Claude Rich lurer til seg Viagra, for det handler om vital eldresex og hvitvin i denne franske dramakomedien. 
Joda. 
Utroskapen er med. 

Hva om vi alle bodde sammen? 
(Et si on vivait tous ensemble?) 

Fransk-tysk. 
1 time, 36 minutter. 
11 år. 
Regi: 
Stéphane Robelin. 
Med: 
Jane Fonda, Geraldine Chaplin, Pierre Richard, Claude Rich, Guy Bedos, Daniel Brühl. 

Franske eldrefilmer er ikke som en urinveisreportasje i TV2 Hjelper Deg. 
Denne handler stort sett bare om utroskap og sex. 
Ja, og så vindrikking da. 
Det er overrumplende, uvederheftig sjarmerende med skuespillere som skinner geriatrivelig og sunt. 

Det handler om to ektepar og den enslige Claude som har vært venner hele livet, og for å redde den hjertesjuke horekunden fra kjedelig sjukeheim, flytter de alle sammen inn hos Geraldine Chaplin og Guy Bedos. 
Pierre Richard (som for to mannsaldre siden var den høye lyse) lider av alzheimer med forskrekka barneøyne og ullete byssanlull-hår. 
Han er gift med Jane Fonda, som dør langsomt i den ytterste hemmelighet. 
Det franske livet bugner av semi-landlig solhygge og halvfulle hvitvinsglass. 
Fonda forteller om sexlivet sitt til den unge etnologi-studenten. 
Claude fotograferer nakne prostituerte og lurer til seg medisinsk uforsvarlig Viagra. 
Chaplin (eller hennes stand in) rir ømt på Bedos. 
Og for at fransk kultur skal bli like fullbåren som moden ost, oppdager Richard at Claude var elskeren til begge damene for førti år siden. 
Mon Dieu, ma grande merde. 

Fonda er nydelig, og er i sitt 76. 
år en av de amerikanske skuespillerne som gir mest glede å se på. 
Geraldine Chaplin har aldri vært bedre. 
Pierre Richard er like utilstedeværende i den fysiske verden som han var før, men vakrere. 
",1
"Macbeth
Shakespeare-purister vil kanskje rynke på nesa, men dette er en slående filmatisering! 

Det er en stund siden Shakespeares Macbeth har blitt adaptert for det store lerretet. 
I motsetning til Hamlet, er det ikke like mange filmskapere som tør ta i den skotske jarlen som ville bli konge. 

Den australske filmskaperen Jason Kurzel har imidlertid turt nettopp det, og godt er det, for hans versjon av Macbeth er en intens og annerledes tolkning av Shakespeares stykke. 

Med Skottlands tåkefylte og trolske heilandskap til hjelp, og enestående skuespillerprestasjoner fra Michael Fassbender og Marion Cotillard, blir filmen en sterk, men også dempet og nesten enigmatisk opplevelse. 

Grådighet og ambisjoner 

De fleste kjenner kanskje til historien om Macbeth, men han var altså en skotsk jarl og general, som drepte sin egen konge for å selv kunne ta tronen. 

Macbeth er egentlig en trofast undersått, men når tre hekser profeterer at han skal bli konge lar han seg overtale av kona til å ta livet av kongen. 

Og kronen blir hans, men den dårlige samvittigheten spiser ham opp innenfra. 
Han klarer ikke å stole på noen og angsten gjør at han styrer som en tyrann. 

Strålende skuespill 

Kurzel og manusforfatterne har tatt seg friheter i sin adapsjon av stykket. 
Hendelser som kun blir gjenfortalt av Shakespeare spilles ut i filmen, mens andre scener er kuttet eller flyttet. 

Siden det er den gamle poetens dialoger og monologer som fremføres av skuespillerne, er Macbeth likevel veldig Shakespeare. 

Det gir filmen unektelig et preg av teater, og det er ikke alltid teater fungerer på film. 
Michael Fassbender og Marion Cotillard leverer imidlertid så sterkt at jeg blir fullstendig grepet av dramatikken. 

Den første scenen i femte akt er gjort om til en monolog for Lady Macbeth. 
Scenen er helt spesiell med kameraet nært på Lady Macbeths forpinte fjes. 
Marion Cotillards prestasjon gikk rett i ryggmargen på meg, og satt lenge igjen i kroppen etterpå. 

Hvor mange barn hadde Lady Macbeth? 

De lærde strides om Macbeth og Lady Macbeth har hatt barn sammen eller ikke. 
Lady Macbeths: 
«I have given suck, and know how tender 'tis to love the babe that milks me» betyr at hun har hatt barn, men mange mener at hun er eldre enn Macbeth og har barn fra et tidligere ekteskap. 

En annen tolkning er at replikken indikerer et barn som har gått bort, og det er denne tolkingen som er brukt i filmen. 
Filmens første scene som viser gravferden til parets avdøde sønn er ikke med i stykket, og gir oss en annen forståelse av hvorfor Macbeth og Lady Macbeth handler som de gjør. 

Er det tapet av sønnen som driver dem? 
Forsøker Lady Macbeth å fylle tomrommet etter et dødt barn med ambisjoner? 
Er det derfor hun driver Macbeth til å bli konge? 
Det er en interessant tanke. 

Visuelt slående 

Kurzels versjon av Macbeth er den mest skitne og blodigste, kanskje mest realistiske og også mest skotske varianten av Macbeth jeg har sett. 
Det er også den mest visuelt slående. 

Regissøren har en evne til å få de mest groteske handlinger til å se vakre ut på lerretet. 
I starten av filmen får vi en slagscene der han, i likhet med Zack Snyders 300, bytter mellom sakte og fort film. 

Kurzel gjør det imidlertid med langt større finesse og skaper en flott kontrast mellom det vakre i bevegelsene og det grusomme i handlingen som utføres. 

Sammen med filmfotograf Adam Arkapaw, bruker han også tåke, ild og regn til å skape fantastiske bilder og en helt spesiell atmosfære i filmen. 
Kurzel smører ganske tykt på, for tykt vil sikkert noen mene, men jeg synes den heftige visuelle stilen kler den brutale historien. 

Tempoet i filmen kan til tider være noe tregt, men ikke så mye at det ødelegger den intense atmosfæren. 

Elsk eller hat 

Jeg ser for meg at noen Shakespeare-purister vil rynke på nesa over hva Kurzel har gjort med Macbeth. 
Jeg tror at både historiens forandringer og filmens visuelle stil vil være enten elsk eller hat for folk. 

For min del er dette en av de mest interessante versjonene jeg har sett av stykket. 
",1
"Will Smith vs zombier
En ensom Will Smith i delvis effektiv kamp mot zombier. 

HANDLER OM: 
Will Smith er det eneste mennesklige vesen igjen i New York i 2012. 
Tre år tidligere har et mutert virus utryddet de fleste andre menneskene. 
De få immune, er spist opp av menneskemutanter; zombier. 
De tåler ikke lys. 
Men er til gjengjeld skrekkelig effektive om netten. 
Will må altså overleve med vettet i behold som totalt-isolert menneske på dagtid. 
Og best mulig gjemt og barrikadert om natten. 
DOM: 
Richard Mathesons zombie-klassiker fra 1954 blir med dette filmet for tredje gang. 
De første har jeg ikke sett. 
Men denne gang er det high-tech-eksponering for full guffe! 
Noe av det er riktig spektakulært: 
Et New York uberørt av menneskehånd og -fot gjennom tre år, er utvilsomt visuelt spennende. 
Og når Will bedriver hjortejakt fra sin sportbil med sin trofaste schäfer ved sin side, kan man ikke annet enn å rives med. 
Hovedrolleinnehaveren er forresten også god til å beskrive ensomhetens sinnsyke mulighet, mens han forsøker å holde forstanden sånn nogenlunde på plass med sitt rigorøse regime av faste klokkeslett og fastlagte vaner - alt mens den forutgående katastrofen forklare i kjappe tilbakeblikk. 
Og ørsmå glimt av nattsvart galgenhumor gjør verket levelig. 
Men når zombiene dukker opp, blir det vanskeligere. 
Da henfaller filmen til nokså gjengs spenningsskaping. 
Og faller for fristelsen til å la alt gå galt når det kan gå galt - til enhver tid til verst mulig tidspunkt. 
Er det håp til slutt? 
De gjenlevende zombie-entusiaster får se! 
",0
"Mislykket homsebuskis
Pedro Almodóvars «Amorøse passasjerer» er en komedie som mangler forviklinger og sliter hardt med å være i nærheten av morsom. 

FILM: 
Etter en kort intro, der Antonio Banderas og Penélope Cruz gjør gamlefar Almodóvar en poengløs cameo-tjeneste, transporteres vi opp i lufta. 
Den feirete spanjolens forrige film, det halvveis vellykkede medisinske horrormelodramaet «Under huden», foregikk i Toledo. 
«Amorøse passasjerer» foregår i luftrommet over Toledo, der et fly med defekt landingshjul er tvunget til å fly i ring. 

Passasjerene på økonomiklasse er allerede dopet ned med sovepiller, men på business sitter rollefigurene vi skal bli kjent med i løpet av 90 minutter. 
Tre svært homsete flyverter står og drikker seg fulle, dels fordi de frykter det verste, dels på grunn av amorøse forviklinger som involverer den bifile førstepiloten og hans seksuelt forvirrete sidemann. 
En av passasjerene, synske Bruna, kommer inn i cockpiten, masserer pilotenes edlere deler og sier hun har bange anelser for flyturen. 

Klisjéfylt 

«Amorøse passasjerer» er en farse, Almodóvars første komedieforsøk på ganske lenge, og den sliter hardt med å være morsom. 
De tre flyvertene er stereotypisk bitchy, de snakker om puling og sugejobber på en måte som var friskt og provoserende for en god del år siden. 

Samtidig vil Almodóvar kommentere den økonomiske tilstanden i Spania. 
Vi har en finansmann på flukt, nyheter siver inn om banker i krise og flyet beveger seg, som nevnt, i ring, men det er vanskelig å se at filmen sier noe interessent om ståa i landet. 
Almodóvar er mest opptatt av sexfarsen, som er ekstremt usofistikert. 

I krise 

Etter hvert har jeg bare ett ønske: 
Kan ikke flyet finne et sted å lande, por favor! 
I Madrid, for eksempel? 
Nei, luftrommet er avstengt på grunn av et FN-toppmøte. 
Que? 
I stedet jobbes det med å finne en landingsmulighet på den toppmoderne, men nedlagte flyplassen i Cuidad Real, tidligere kalt Aeropuerto Don Quijote, et av de tydeligste symbolene på den økonomiske krisa i landet. 
Ciudad Real er forøvrig provinsen der Almodóvar ble født. 

Filmen etterlot meg såpass oppgitt og likegyldig at jeg først i etterkant husket scenen der en neddopet mannlig passasjer blir voldtatt av en kvinne. 
Spania er i krise. 
Det samme er Pedro Almodóvar. 
",0
"Visuell poesi fra Roy Andersson
Kunstferdig og egenartet, men Roy Andersson får det brede publikum til å le. 

Det er et ruvende verk i nordisk film som nå er fullført. 
Fjorten år har det tatt Roy Andersson å lage trilogien om – ja, menneskenes liv. 
Mindre kan det ikke sies. 

Sammenlagt er filmene en overveldende serie tablåer som viser hvert sitt utsnitt av tilværelsen. 
Det er komiske, triste, bisarre eller absurde scener som alle søker å gi en fornemmelse for våre grunnvilkår. 

Vampyrtenner i kofferten 

Sanger fra andre etasje satte den høyeste standard for prosjektet, og er et av 2000-tallets største mesterverk i filmkunsten. 
Du levende blekner litt i sammenligning. 
Den er ikke like overskuddspreget. 

En due satt på en gren og funderte over tilværelsen plasserer seg mellom disse to, kvalitetsmessig: 
Den har mange nydelige lykketreff – uten å være like helstøpt som Sanger fra andre etasje . 

Du vet du ser en film av Roy Andersson når to gustne gubber med pløsete kropper bærer rundt på små kofferter med vampyrtenner og masker. 

Jonathan og Sam tilbyr underholdningsartikler til «kalas» og firmafester. 
I den grad 
En due har en rød tråd, så er det disse tragikomiske handelsmennene. 
De dukker opp i flere ulike tablåer, og gjør alltid like mislykkede forsøk på å selge sine håpløse varer. 

Rett fra gaten 

Hele Anderssons univers er befolket med slike skakkjørte, rare kropper og karakterer. 
Hvor får han dem fra, tenker man. 
Ofte er de hentet rett fra gaten. 
Det ligger et omfattende castingarbeid bak hver eneste Andersson-film. 
Han vil ha amatørskuespillere som ikke er vant til å te seg foran kamera, og som derfor kan gi et det han mener er et mer autentisk inntrykk. 

I 
En due er 70 prosent av skuespillerne amatører, og faktisk skaper det en uprofesjonell og menneskelig atmosfære. 
Ikke fordi de er impulsive eller frie i formen. 
Nei, her er hver minste replikk fremført med en slags formalisert og komisk patos. 
Men ikke med den sedvanlige flinkheten til profesjonelle. 

Manuell perfeksjon 

Hele rammeverket er imidlertid preget av en sjelden og fascinerende form for manuell perfeksjon. 
Hvert eneste tablå er bygget opp fra bunnen av, for det meste i Anderssons eget studio i Stockholm. 
Scenografien er uhyre utstudert og bildene nøye komponert. 

Den gråsprengte tidskoloritten gir assosiasjoner til 1960-tallet. 
Skjønt, En due har flere historiske epoker. 

To lengre scener handler om den myteomspunne svenskekongen Karl den tolvte (1682-1718). 
Eller rettere sagt: 
Andersson lar kongen trave rett inn i en semi-moderne restaurantsetting. 
Det er for så vidt et effektivt stilbrudd, men både dette og et par andre historiske tablåer virker utenpåklistret. 

Filmens svakeste tablå er lagt til en (visstnok legendarisk) kafé i Göteborg anno 1943, der en halt servitrise gir bort gratis drinker for et kyss. 
Det er et malplassert musikalnummer med amatørmessig skuespill som aldri blir noe annet enn nettopp det. 
Heller ikke en surrealistisk scene lagt til kolonitiden (og spilt inn på Fornebu) skaper den tilsiktede overraskelseseffekten. 
Det virker som et søkt, samfunnskritisk poeng at et gigantisk orgel – beundret av festkledde mennesker fra overklassen – er drevet av gassen fra brente slaver. 

Glimt av ren glede 

Å se en Andersson-film kan sammenlignes med å lese en diktsamling. 
Helheten er som regel ujevn, men finnes det lykketreff, er det disse du etterpå vil legge vekten på og kjære ved. 

I 
En due gjelder det særlig tre innledningsscener presentert under vignetten ""møter med døden"". 
Dette er tablåer fulle av egenartede replikkvekslinger, lun tristesse og visuell poesi. 
I en kostelig scene faller en mann død om like etter å ha betalt for en øl og et rekesmørbrød. 
Servitørens største bekymring gjelder de etterlatte varene på disken. 
""Hva gjør vi med dette, nå da?"" 
Menneskelivet er hos Andersson fullt av slike kontraster mellom det ytterste alvor og de minste praktikaliteter. 

Filmer uten en historiefortelling havner ofte på kunstmuseum, ikke kino. 
Roy Andersson har skapt en egenartet og kunstferdig form som likevel får det brede publikum til å le. 
",1
"Vemodig muntert
Regi: 
Vladimir Michalek. 
Med: 
Vlastimil Brodsky, Stella Zazvorkova, Stanislav Zindulka. 
Tsjekkisk komedie. 

En hjertevarm, munter-vemodig film om alderdom, livslyst og verdighet. 

Dette er noe så sjeldent som en komedie der hovedaktørene utelukkende er eldre mennesker. 
To pensjonerte skuespillere bruker dagen på å lage sine høyst private skuespill, der de utgir seg for å være rike dirigenter, billettkontrollører eller andre yrker der de får oppmerksomhet. 
Alt for å gjøre hverdagen litt artig, og for å fjerne tankene fra det som faretruende nærmer seg - døden. 
Den enes kone er til gjengjeld ekstremt opptatt av døden; alt skal være klart, gravstein skal fikses, penger til en verdig begravelse skal være på plass til dommens dag. 

I sedat tempo rulles historien fremover, stillferdig fortalt med tørrvittig humor. 
Det er skuespillerne som bærer filmen, især Vlastimil Brodsky som den fantasifulle, trassige eks-skuespiller Fanda. 
I scener med sin venn og sin kone er det øyeblikk av storhet; varme, vemodige scener om eldre mennesker som har lyst til å leve med fandenivoldsk frekkhet, men som lett kan la seg fange inn av omgivelsenes forventninger til hvordan man skal te seg ved skjells år og alder. 

«Autumn Spring» - en film om mennesker i livets høst med vårlig sinn - er en stillferdig liten perle som fortjener litt sommerlig oppmerksomhet. 
",1
"CSI Serieavslutning
Det er veldig hyggelig å se Gil Grissom tilbake i Las Vegas. 

For oss som har hatt mang en hyggelig seriekveld med åstedsgranskerne i Las Vegas, er den drøyt halvannen time lange serieavslutningen en lett nostalgisk og fin avslutning på et 15-årig krimvennskap. 

Det kjennes helt riktig at CSI gir seg nå. 
Den slo igjennom som en visuelt slående nybrottsserie rundt millenniumsskiftet, men har i dag blitt utdatert som laboratoriumstung procedural (samlebåndskrim). 

Da er det veldig treffende at seriefinalen går tilbake til røttene, med en etterforskning som henter mer fra naturfagstimen enn fra neste års teknologimesser. 
Med noe så naturlig som faktiske blomster og bier som avgjørende ingredienser i etterforskningen. 

Det er også gledelig at det trekkes flere tråder tilbake til tidligere saker og episoder – noe som gjør det helt naturlig å samle store deler av den gamle gjengen igjen. 

Dessverre er ikke krimplottet godt nok til å bli en festaften for de små grå, men for fansen er dette et verdig punktum for Gil Grissom (William Petersen) og resten av nattskiftet i Las Vegas. 

Bombetrussel i syndens by 

En selvmordsbomber slår til mot et kasino fullt av mennesker. 
Et kasino eid av ex-CSI Catherine Willows (Marg Helgenberger) og hvor tidligere politietterforsker Jim Brass (Paul Guilfoyle) er sikkerhetsvakt. 

De to gamle kollegaene går sammen med D.B. Russell (Ted Danson), Sara Sidle (Jorja Fox) og resten av gjengen på ""krimlabben"" for å finne ut hvem som står bak. 
Og bevisene sender etterforskerne på sporet av en gammel kjenning. 

Pilen peker i retning Gil Grissoms tidligere sexterapeut Lady Heather (Melinda Clarke) – som er sporløst forsvunnet. 
Så da kommer gamlesjefen inn til byen igjen for å se hvem det er som driver og plasserer bomber i gamle sår. 

Godt å se Gil igjen 

Det er lett å se hvor mye CSI har savnet Gil Grissoms lune nærvær. 
Jeg synes sesongene med Dr. Raymond Langston (Laurence Fishburne) var veldig god på skurkene og krimgåtene. 
Og Ted Danson har gjort en fin jobb som den litt eksentriske D.B. Russel i sjefsstolen. 
Men serien har aldri klart å erstatte den sosiale funksjonen Grissom har i gjengen. 

Grissoms intellekt, som styres mer av vitenskapelig nysgjerrighet enn akademisk arroganse, er en inspirasjonskilde for hele staben. 
Og hans medmenneskelighet og evne til å gi kollegaene noe å bryne seg på, var en viktig årsak til at serien kunne bruke så mye tid på samspillet mellom etterforskerne. 

CSI klarte i sine første sesonger den prestasjonen at det var vel så viktig for seerne å henge med rollefigurene, som å fange morderen. 
Den kosen forsvant litt da Grissom forlot serien etter ti sesonger. 

Når han nå er tilbake i finalen, tar det litt tid før han er tilbake i full blomst. 
Men i finalens andre del er han akkurat den faderlige Gil Grissom som ledet oss inn i krimavhengighet for 15 år siden. 
Hjertevarm, smart og ganske så sær. 

Litt for lite etterforskning 

CSI-finalen er ikke blant seriens beste krimgåter. 
Vi får et gledelig gjensyn med Lady Heather, og her er det tråder tilbake til tidligere saker – for dette er selvsagt personlig! 
Men den store spenningen uteblir. 

Etterforskningen havner rett og slett litt i bakgrunnen. 
Dobbeltepisoden virker å være mer opptatt av å gi alle de hjemvendte stjernene litt emosjonell skjermtid, framfor å bruke tid bak forstørrelsesglasset. 

Da blir det liten tid til å nøste opp tråder og riste sannheter ut av bevis. 
Jeg savner den lune knivingen og de intrikate forklaringene rundt bevisundersøkelsene. 
Jeg synes også det er synd at trofaste fanfavoritter som Greg Saunders (Eric Szmanda), David (David Berman) og Hodges (Wallace Langham) ikke får krydret denne episoden noe særlig med viktige oppdagelser. 

Og så er det et stort savn at Nick Stokes (George Eads) ikke er til stede for å forankre etterforskningen med sin kjernesunne rettferdighetssans. 

Jeg koste meg likevel med denne dobbeltepisoden. 
Den har nok nostalgi til at en får gledet seg over hvor godt skjermselskap åstedsgranskerne i Las Vegas har vært. 
Og etter at bevisboksene er plassert i arkivet, tar også seriefinalen seg bryet med å gi oss noen kjærkomne blikk på hvor våre venner tar veien videre. 

Serieavslutningen av CSI går på TVNorge den 7. oktober kl. 21:30. 
",1
"Film:En ganske uimotståelig tåreperse 

«The Fault in Our Stars» er en ungdomsfilm som ønsker å være mer enn to timers popcornunderholdning, glemt i det du forlater salen. 
Og den får til hva den prøver på. 

Filmen er dog ikke helt ærlig mot premisset den legger i den første scenen om å ikke pynte på og sukre triste historier. 
Her skal vi få en trist historie slik den egentlig oppleves – og bør fortelles. 
La det være sagt: 
Det hersker aldri tvil om at «The Fault in Our Stars» er en «sad story» fortalt gjennom et Hollywood-filter: 
Vakre mennesker som holder seg ganske vakre og velstelte filmen gjennom tross dødelig sykdom, med lyse farger og en «indielett» tone på lydsporet. 
Og som min 15-årige konsulent, som har lest boken, påpeker: 
Filmversjonen drar ut «gråtetoppene» maks, de er mange flere enn i boken. 

«The Fault in Our Stars» fungerer – og engasjerer på tross av alt dette, historien som fortelles er drivende god. 
De unge skuespillerne Shailene Woodley og Ansel Elgort har dessuten «nabogutt» og «nabojente»-kvaliteter som gjør det svært lett å identifisere seg med rollefigurene. 
Filmens største force er troverdigheten i skildringen av en «altoppslukenheten» hos en 17-åring: 
I denne sammenheng handler det om hvor mye en roman kan bety for et ungt menneske – godt observert og fint skildret. 
Vi tror virkelig på Hazel og Gus’ forelskelse og heier på «de to mot verden». 
Det er godt å se en så viktig tematikk behandlet med inderligheten den fortjener, «The Fault in Our Stars» er langt mer enn en forelskelsesfortelling. 

ØYSTEIN DAVID JOHANSEN 
",1
"«Ingen jøder kom til skade under arbeidet med denne filmen»
«A Serious Man» er Coen-brødrenes oppgjør med egen oppvekst og barnetro 

||| 
FILM: 
«A Serious Man», som foregår i en overveiende jødisk forstad i den amerikanske midtvesten en sommer på 60-tallet, er på flere måter en veldig annerledes Coen-brødrene-film. 
Det er ikke ment som en advarsel, og det er for så vidt heller ikke første gang en Coen-brødrene-film har vært en annerledes Coen-brødrene-film - for alt man vet, er det noen ganger nesten et eget poeng for dem. 

Lite humoristisk 
Men til forskjell fra deres siste film, «Burn After Reading», er den verken spesielt lett eller spesielt morsom (selv om den inneholder et vell av jødiske karikaturer, som husmoren som stapper i hjel all mat, og blir komplimentert av den lokale rabbien for sine «staute legger»). 
Til forskjell fra den før der igjen, Oscar-vinneren «No Country For Old Men», er den ikke fullstendig gudløs eller makaber (selv om den går langt i å antyde at en Jefferson Airplane-sang rommer mer livsvisdom enn hele Toraen til sammen, og introduserer en pukkelrygget mann som fysisk tømmer sin egen talgkjertel). 

Og til forskjell fra hvordan Coen-brødrene i fortiden har kokettert med hvor halvhjertet de tar på research - de hevder for eksempel at de ikke så mye som hadde bladd i Homers «Odysseen» før de overførte diktverket til de amerikanske sørstatene i «O, Brother, Where Art Thou?» - har produksjonen av «A Serious Man» hatt en fem mann stor stab bare til å jobbe med «språk og liturgi». 

Ritualenes tyranni Liturgi, i betydningen kirketekster og religiøse ritualer, står da også sentralt her. 
Det henvises etter hvert til så mange jødiske konsepter og skikker - først, enkelt og greit, bar mitzvah, deretter blant annet shul, shiva, lamed-vavnik og olam ha-ba - at det blir rent for mye for filmens tittelfigur, den hundsede fysikklæreren og familiefaren Larry Gopnik (spilt av Michael Stuhlbarg, i sin første hovedrolle, rollelisten er stort sett ukjente og lokale skuespillere). 
Når kona hans en ettermiddag vil snakke om «problemene vi har hatt», forteller at hun har innledet et forhold til en bekjent av ham, og foreslår en «get», en rituell skilsmisse, blir Larry både overrasket og forvirret, for ikke var han klar over at de hadde hatt problemer, og ikke vet han, må han medgi, helt hva en «get» er. 

Oppriktig nysgjerrige Coen-brødrene, selv jøder og fra Minnesota, lar i «A Serious Man» barnetro og eget folk få gjennomgå i den grad at de på rulleteksten har funnet det nødvendig å forsikre om at «ingen jøder kom til skade under arbeidet med denne filmen». 
Men hvis man ser litt større på det, og det virker de oppriktig å ville gjøre, utforsker filmen - når Larry Gopnik i sin stadig dypere sjelesorg vender seg til alt fra rabbinere til kvantefysikk og til marihuana for svar - ikke bare hva slags muligheter og (mest) begrensninger for erkjennelse som finnes i religion, men også i menneskers språk, samtale, vitenskap og sanseapparat. 
Og sånn sett er ikke «A Serious Man» Coen-brødrenes mest umiddelbare verk, men til gjengjeld - det er noe, det også - deres klart mest sokratiske. 
",1
"Inntil Afzelius
Kvinnene, vinen og sangen spiller så klart viktige roller i «Tusen bitar». 
Og hjertet som går i stykker. 

FILM: 
Åpenheten er det mest bemerkelsesverdige. 
I «Tusen bitar» snevrer et mykt dokumentarfilmnett seg sammen rundt Bjørn Afzelius, flettet av en regissørduo som åpenbart vil den avdøde hovedpersonen vel. 

Kanskje er det denne underliggende ømheten som er noe av grunnen til at de har fått den folkeforgudede svenske artistens venner, barn og ekskjærester til å snakke ut om hvem han var og hva han kjempet med. 
Konsertopptak, arkivbilder og reportasjebilder fra vennenes liv i dag veksler med emosjonelle intervjuer. 

Ukjærlig mor 

En av dem er Åge Aleksandersen, som snakker om det nære vennskapet med Afzelius. 

En annen er ekskjæresten og moren til hans ene datter, som ble født etter at faren hadde sommerfuglflakset videre til neste kvinne. 

En tredje er bandkompisen som snakker om livet på veien, den endeløse strømmen av kvinner og deres egne, brå avskjedigelse. 

En fjerde er barndomskjæresten, som kan fortelle om et hjem med en ustabil og ukjærlig mor, noe som preget sønnen resten av livet. 

Det tegnes et portrett som ikke er noen forskjønnet hyllest, men der varmen og forsøkene på å forstå er der også når det fortelles om dårlig oppførsel og krevende brudd. 
Det er fint gjort. 

Ett fokus 

Men det hjelper å være fan. 
«Tusen bitar» er intenst fokusert på sin magre helt. 
Når det ikke dreier seg om Afzelius? liv, analyseres tekstene, musikken og medieomtalen. 
Omverden, konteksten, berøres i liten grad annet enn for å belyse Afzelius? interesser. 

For en som i utgangspunktet er interessert, og det er ikke så rent få, om hitlistene på åttitallet gir ekko inn i 2014, er det et grundig og oppmerksomt portrett. 

For den som er mer distansert, vil det føles som om interessante fenomener, det politiske engasjementet i Nicaragua, for eksempel, eller den svenske musikkpressens motiver for å trekke Afzelius ned jo mer folket skjøv ham opp, behandles fort og litt lettvint, og med slagside. 

Plaget mann 

Men de vil alle kunne enes om at «Tusen bitar» kretser rundt en interessant, plaget mann, ikke minst i sitt kompliserte forhold til kjærlighet og nærhet. 

Å høre andre prøve å få grep på hvordan én som alltid har følt seg sviktet, ender opp med å svikte så voldsomt selv, er fascinerende. 
I denne fliken av historien har det ingenting å si om du er en av de som nynner med på «skilnad mellan sanningar och lögner» eller ei. 
",1
"Homeland rykker stadig nærmere vår egen dørterskel
Spiondramaet Homeland har senket tempoet, men skaper likevel sitrende spenning ved å nærme seg virkelighetens verdenskonflikter. 

NB! 
Ikke les videre hvis du ikke har sett Homeland sesong 4! 

Ved første øyekast kan det virke som starten av Homeland sesong 5 til forveksling er en annen TV-serie med Claire Danes i hovedrollen. 
Men ikke trykk på pauseknappen. 
Selv om den tilsynelatende lykkelige og harmoniske Carrie Mathieson på ingen måte ligner den nevrotiske og kompromissløse CIA-agenten vi er blitt kjent med gjennom fire sesonger, er det faktisk riktig serie. 

Sykkelturer og barnebursdager 

Siden sist har Carrie forlatt CIA og det livsfarlige spionlivet, til fordel for en trygg jobb som sikkerhetssjef i en privat stiftelse i Berlin. 
I løpet av de to årene som har gått, har hun bygget seg et nytt liv sammen med sin datter og nye kjæreste. 
Her bedriver hun såkalte vanlige hverdagsaktiviteter, som å sykle datteren til skolen, spise middag med typen, og arrangere barnebursdager. 

Dette mente vår anmelder om forrige sesong: 

Innhentet av fortiden 

Som vi har sett i så mange spiondramaer før, er det ofte vanskelig å legge livet som agent bak seg. 
Det tar derfor ikke lang tid før Carrie blir rykket ut av hverdagsidyllen og innhentet av fortiden. 

Det begynner så smått idet sjefen hennes planlegger en tur til en flyktningleir i Libanon, og Carrie blir nødt til å ta kontakt med sine gamle fiender i Hizbollah. 
Nettet snører seg ytterligere sammen da to hackere snubler over hemmelige CIA-dokumenter som avslører at Tyskland og USA samarbeider om ulovlig overvåking. 
Carrie blir dratt ufrivillig inn i dette dramaet også. 

Flere aktuelle TV-serier om krig, storpolitikk og spionasje: 

Derfor bør du fortsatt følge Saga Norén: 

Krig i kulissene 

Homeland har gjort det til sin merkevare å ta for seg temaer som føles tidsriktige og relevante. 
Krigen mot terror er fortsatt den overordnede tematikken, men der forrige sesong handlet om dronekrigføring og jakt på profilerte terrorister i Midtøsten, handler denne sesongen så langt om internasjonal storpolitikk, overvåking, hacking og lekkasjer av statshemmeligheter. 

Handlingen er tydelig inspirert av både Edward Snowden og Wikileaks, og mye kan tyde på at likheten med virkeligheten ikke stopper der. 

Denne bør du også sjekke ut: 

Hentet fra avisoverskriftene 

På en TV-konferanse tidligere i høst fortalte nemlig sjefen for Showtime, TV-selskapet som lager Homeland, at den nye sesongen i enda større grad vil føles som den er hentet fra virkelighetens avisoverskrifter. 
Han kunne avsløre at historien denne gang også skal innom Vladimir Putin, Ukrania, Syria, Charlie Hebdo og IS. 

Med mindre skjermtid for actionscener kan det virke som om tempoet i serien er noe senket. 
Mer realisme og relevans gjør likevel at både temperaturen og spenningen holdes oppe. 
At serien rykker stadig nærmere vår egen dørterskel, gjør den ikke mindre skummel for oss europeere. 

Har ikke bloddopet serien 

Flere nye ansikter dukker opp i femte sesong. 
De tilfører friskt blod til det mellommenneskelige dramaet. 
Men de gamle relasjonene til kollega Quinn og tidligere sjef Saul er fortsatt bærebjelkene. 

Carrie og Saul er ikke lenger på talefot, og et anstrengt møte i første episode tyder ikke på noen rask løsning. 
Peter Quinn har siden sist vært i Syria og blitt om mulig enda mer desillusjonert og fremmedgjort. 
Det legges fortsatt opp til at det er kjemi mellom ham og Carrie, men heldigvis har ikke manusforfatterne falt for fristelsen å bloddope serien med nok en heftig romanse. 

Forholdet mellom Brody og Carrie var riktignok utgangspunktet for hele serien, men ble etter hvert også dens største svakhet. 
Ved i større grad å fokusere på det rendyrkede spiondramaet fremover, legger Homeland best mulig til rette for å bli en serie med lang varighet. 

Trenger du flere TV-tips? 
Her er 10 TV-serier du ikke bør få med deg: 
",1
"Et stumt skrik
Anders i «Oslo, 31. august» roper stumt og uten ekko. 
Men det hindrer ikke gjenklang hos publikum. 

I filmen er det et punkt i Frognerparken hvor alt du roper ut kommer tilbake som ekko. 
Problemet til hovedrollefiguren Anders, er at ingenting i ham gir resonans i menneskene han møter. 

«Oslo, 31. august» både starter og slutter med en serie stemninger. 
Filmen etablerer hovedstaden som et emosjonelt sted, knyttet til sterke minner og bilder. 

Og i den velkjente byen vandrer Anders (Anders Danielsen Lie) rundt og føler seg fremmed og følelsesløs. 
Han er i siste fasen av rehabilitering, etter flere år som narkoman, og har «fri» fra behandlingshjemmet for å dra på jobbintervju. 

Helt enkelt er det ikke å forklare hvorfor det er 5-årige hull på CV'en. 
Og hullene i gamle vennskapsbånd blir tydeligere jo mer Anders ettergår dem. 

Og Danielsen Lie går grundig til verks. 
Han makter å gjøre Anders sårbar, sterk, sympatisk og ufordragelig på samme tid. 
Som sparringspartner har han sin venn i det virkelige liv, Hans Olav Brenner. 
Hans rollefigur er liten, men sentral, som katalysator for Anders' annerledesfølelse. 

Brenner er et forunderlig funn som den veletablerte, intellektuelle familiefaren tynget av trivialiteter. 
Han balanserer Anders' tungsinn med livsfilosofi-light, og peker på ekskameratens sterke sider. 

Anders, derimot, går på kafé alene og understreker sin egen ensomhet ved å høre fragmenter av alle andres samtaler. 
Om barn, forhold, mål i livet. 
Ingen av dem om noe han deler. 

Det vil si, regissør Trier lar kameraet, som nesten uten unntak følger Anders, hans blikk og hans by, følge et par andre ensomme noen sekunder. 
Vi ser at det han står sammen med mange om, er følelsen av å stå alene. 

Trier og medmanusforfatter Eskil Vogt har igjen levert en klar visjon. 
Tidvis kanskje litt for tydelig i understrekningen av hvor utenfor Anders er. 
Samtidig er det poetisk pent å se på. 
Krisen er intens, men lavmælt. 
Banal, men betydningsfull. 

INGVILL DYBFEST DAHL 
",1
"Homecoming S01 E01 – E04
Julia Roberts gir stjernekraft til fengende konspirasjonsthriller. 

Konspirasjonsglade TV-tittere får mye å kose seg med i Sam Esmails (Mr. Robot) nye psykologiske thriller Homecomming. 

Serien er basert på en podkast med samme navn (skrevet av serieskaperne Eli Horowitz og Micah Bloomberg), og er en dialogsterk og visuelt rendyrket reise inn i hukommelsestap, hemmelighold og private amerikanske militærselskaps lyssky virksomhet. 

Julia Roberts er den siste i en lang rekke med A-liste skuespillere som går til TV-serien. 
Hun vekker gode minner fra sine tidligere roller i underholdende 90-tallsthrillere som The Pelican Brief og Conspiracy Theory i sin nye hovedrolle. 
Roberts gir både stjernekraft og en umiddelbar heltinne til en serie som treffer både med aktuelle engstelser og 70-tallsthrillerens paranoide stil. 

Et militærselskap skjuler sine spor 

Vi følger to ulike tidsplan i Homecoming. 
I 2018 følger vi Heidi Bergman (Julia Roberts) i jobben for det private militære sikkerhetsselskapet Geist. 
Der er hun samtaleterapeut i prosjektet ""Homecoming"" som, på papiret, er et program for å gi soldater en god tilbakekomst etter endt utenlandstjeneste. 

Vi følger også Bergman i fremtiden, noen år etter at hun har sluttet i Geist. 
Hun bor nå sammen med sin gamle mor (Sissy Spacek) og jobber som servitrise på en kafe. 
Så en dag blir hun kontaktet av en agent fra forsvarsdepartementet (Shea Whigham). 
Han har mange spørsmål om ""Homecoming""-prosjektet, og spesielt soldaten Walter Cruz (Stephan James) som Bergman jobbet med. 

Serien hopper mellom de to tidsplanene og avslører bit for bit et større mysterium som inkluderer et meget merkelig militæranlegg, eksperimentering på soldater og den kyniske og glatte Geist-sjefen Colin Belfast (Bobby Cannavale). 

Tematisk ligger farene ved at private selskap blander seg inn i det amerikanske militærvesenet som en klam og treffsikker grobunn for både seriens konspirasjoner og seriens aktualitet. 

Det at økonomiske interesser og forretningsprinsipper får en sentral rolle i en nasjons militære arbeid er en kompleks floke av både etiske og demokratiske verkebyller. 
Homecoming bruker kontrasten mellom den tradisjonelt trygge regjeringen og privatselskapets hemmeligheter til å skape et bakteppe hvor paranoiaen ligger tykt og engstelsene føles reelle. 

En smak av 70-tallet 

Siden Homecomming er basert på en podkast, så er det naturligvis mye prating og fokus på dialogens evne til å drive fortellingen fremover. 
Det fungerer godt. 
Replikkvekslingene er innbydende vage og tilslørte, og vi serveres mye av rollefigurenes personlighet i måten de snakker og ordlegger seg på. 
Her hjelper det selvsagt å ha så bunnsolide skuespillere som Julia Roberts, Bobby Cannavale (Boardwalk Empire, Mr. Robot) og Shea Whigham (Fargo, Boardwalk Empire) til å framføre samtalene. 
Det gir kvalitet i alle ledd. 

Visuelt har Sam Esmail valgt å dele fortid og framtid med to helt ulike utsnitt. 
Fortiden foregår i widescreen, men fremtiden kommer i et ca. 1:1 utsnitt. 
Det er et dristig valg som tar litt tid å venne seg til, men som har sine fordeler. 
Det blir veldig lett å holde styr på hvor vi er i fortellingen, og den klare inndelingen lar også serien rendyrke sine stemninger. 

I den etterforskerbaserte framtiden, hvor både agenten og Heidi prøver å nøste opp i hva som har skjedd, er det en rik smak av 70-tallets konspirasjonsthrillere av typen The Conversation (Francis Ford Coppola). 
Her brukes høye kameravinkler til å gi en følelse av overvåking, og klassiske motiver som trange spiraltrapper og lommelykt blant endeløse rekker med arkivskap er lekkert filmet og gir oss tidløse kulisser som rommer mye stimulerende sjangerestetikk. 

På 70-tallet ga politiske skandaler som Watergate og den anspente situasjonen med den kalde krigen god grobunn for konspirasjonsthrilleren. 
Filmer som stilte spørsmål ved tryggheten rundt regjeringen og demokratiets kjerneverdier som åpenhet og tillit. 
Det kjennes ikke feil å trekke fram den epokestilen som klangbunn i en serie som treffer noe av de samme typen engstelser og bekymringer. 

Homecoming er tidvis litt seig og omstendelig i dialogen, så den krever at du både har tålmodighet og en interesse for rollefigurenes indre utvikling. 
Har du det, lover dette til å bli en smart og fengende dose konspirasjonsspenning. 
Og bonusen er en opplagt og stilsikker Julia Roberts i front. 

Homecoming har premiere på Amazon Prime fredag 2. november. 
Anmeldelsen er basert på 4 av 10 episoder. 
",1
"En kongelig affære
Storslått dansk kostymedrama imponerer. 

Politisk drama, kongelige intriger, og inderlig, men forbudt kjærlighet, er ord som beskriver den danske filmen 
En kongelig affære. 

Dette er et historisk kostymedrama om det danske kongehuset, full av vakre bilder, fabelaktige kostymer og flott skuespill. 

Den gale kongen 

Vi befinner oss i Danmark på 1770-tallet, når ideologiene til opplysningstidens store tenkere er i ferd med å spre seg utover Europa. 

Unge prinsesse Caroline Mathilde av England har giftet seg med sin fetter kong Christian VII av Danmark, og skal møte sin mann for første gang. 
Hun har hørt at kongen er en opplyst mann, med sans for drama og poesi, og hun ser frem til et interessant liv ved det danske hoffet. 

Når hun ankommer Danmark finner hun fort ut at virkeligheten er en ganske annen. 
Kong Christian er en nervøs og ekstremt usikker ung mann, som rett og slett er splitter pine gal. 

Caroline prøver så godt hun kan å passe inn ved det konservative danske hoffet. 
Samtidig lever den alkoholiserte kongen et utsvevende liv og frekventerer stadig Københavns mange horehus. 

Carolines redning ut av ensomheten blir kongens nye livlege, tyskeren Johann Friedrich Struensee. 
Han er i all hemmelighet en mann av opplysningstiden med sans for Rousseau og Voltaire. 

Som idealister med trang til å kjempe om frihet for folket trekkes dronningen og legen snart mot hverandre og et inderlig kjærlighetsforhold utvikler seg. 

Samtidig blir Struensee kongens nærmeste rådgiver. 
Ved å bruke kongen som frontfigur for sine egne ideer starter dronningen og Johan arbeidet med å snu Danmark om til et land der folkets rettigheter står sterkere. 

Mer fra Filmfestivalen i Berlin: 
Anmeldelse av Nåde 
- Sterkt og vondt fra den norske polarnatten. 

Overbevisende kjærlighet 

Det er en spennende historie som fortelles i En kongelig affære, ikke bare fordi den er basert på historiske hendelser, men fordi jeg bryr meg om figurene. 

Filmen skildrer den intense kjærligheten mellom Struensee og dronningen på gripende vis. 
Det er ingen tvil om at Mads Mikkelsen og Alicia Vikander er filmens største stjerner i rollene som Johann Friedrich Struensee og dronning Caroline Mathilde. 

Jeg tror på deres kjærlighet for hverandre og kjenner på deres fortvilelse over at de ikke kan være sammen. 

Mikkel Følsgaard er ikke like sterk i sin rolle som Kong Christian. 
Kongen er en morsom figur, som får meg til å le, men han kan også bli litt for fjollete til tider. 
Dette river meg litt ut av filmopplevelsen og får meg til å lure på hvor nært Følsgaards skildring av kongen ligger mot sannheten. 

Heldigvis har han også et større register å spille på og klarer å gjøre kongen til mer enn en artig figur vi kan le av. 
Ved flere anledninger får vi et innblikk i at Christian er en svært plaget sjel, og Følsgaard spiller med en sårhet som overbeviser. 

Vakkert og sterkt 

En kongelig affære er en gjennomført film og appellerer til dem som har en sans for detaljer. 
Alt fra kjoler, dresser, hår og smykker er tidsmessig riktig, og ikke minst vakre å se på. 

Sammen med en fin fargepallett og flott lyssetting gjør dette 
En kongelig affære til en fryd for øyet. 
Spesielt i scenen der Johan Struensee og dronningen danser sammen for første gang kommer filmens flotte scenografi til sin rett. 

Den storslagne ballsalen full av adelsmenn og kvinner som danser rundt i pompøse drakter og maskerademasker er fabelaktig å se på. 

Strålende skuespill fra Mikkelsen og Vikander gjør samtidig dette til filmens beste scene. 
Filmen skildrer her deres inderlighet for hverandre på mesterlig vis, når omgivelsene og menneskene rundt dem nærmest viskes ut fordi de to kun har øyne for hverandre. 

Scenen minner meg om ballscenen fra Joe Wrights Pride & Predjudice, der Elizabeth og Mr. Darcy danser sammen. 
I En kongelig affære er det imidlertid enda mer intenst og gripende. 

Spiller på de rette strengene 

Etter å ha sett 
En Kongelig affære fikk jeg lyst til å ta et dypdykk i historien til det danske kongehuset. 
For dette er en spennende historie, selv om den kanskje ikke overrasker meg veldig. 

Jeg vet ikke hvor mange friheter filmskaperne har tatt seg når det gjelder historisk korrekthet, men det er heller ikke viktig. 
Det er den store, men såre kjærlighetshistorien som står i sentrum for denne filmen. 

Blandingen av godt skuespill og fantastisk scenografi gjør 
En kongelig affære til en vakker film, som absolutt spiller på de rette strengene. 

Filmen ble anmeldt da den hadde verdenspremiere under Filmfestivalen i Berlin (også kjent som Berlinalen). 
",1
"Pen og pyntelig middelalderfantasi
«The White Queen» er en kioskroman for skjermen. 

TV-SERIE: 
Når det fungerer, kan lite være så frydefullt underholdende som et skikkelig kostymedrama om makt, manipulasjon og inderlige romanser. 
Etter vellykkede «The Tudors» og «The Borgias» og knallsuksessen «Game Of Thrones», er derfor forventningene trygt på plass til BBCs og Starz' ferske serie i sjangeren. 

Dessverre faller den rimelig flatt til grunnen. 

Serien Philippa Gregorys boktrilogi «The Cousins' War», og følger tre sterke kvinner involvert i 1400-tallets britiske rosekriger. 
Når unge Edward IV tar tronen fra slektningen Henry VI, innynder den ferske enken Elizabeth Woodville seg hos ham og blir snart hans dronning. 
Det faller ikke i god jord hos hans nærmeste, og dermed er intrigemakeriet og krigshissingen i gang. 

Kvinnelig målgruppe 

«The White Queen» er åpenbart skapt for å tekkes et kvinnelig publikum. 
Kvinnene er i fokus og driver mye av handlingen, samtidig som kjærlighetshistorien som åpner ballet både sørger for en solid dose naken mannekropp og er av den pubertalt episke typen. 

Med samtidsbrillene trygt plassert på nesen er Edward yrende forelsket, lojal og respektfull, og våre heltinner møter sjelden vesentlig motbør når de hever stemmen og belærer sine fedre og ektemenn. 
I 1464. 

Denne skjønnmalte ønsketenkningen, en infantil fantasi om å gjenopprette rettferdighet, er symptomatisk for seriens manglende kompleksitet. 

I «The White Queen» er problemene overtydelige og løsningene likeså, og du skal være ganske opptatt med noe annet for ikke å få med deg hvem som er snille og hvem som er slemme (Hint: de har dårlig sex). 

Det tar mye av brodden av det politiske spillet, som etter hvert får langt mer plass. 
Og hvor er skitten? 
Sykdommen, elendigheten, fattigdommen? 
Ikke i denne utgaven av middelalder-England. 

At serieskaperne har et omtrentlig forhold til historiske fakta får være greit (det er et relativt vanlig grep i historiefortelling, og de store linjene er intakte), men denne pent pyntede tilnærmingen bidrar lite til å gi «The White Queen» dybde. 
",0
"Street Kings
Dette har jeg sett 3000 ganger før. 

Street Kings"" starter med en rufsete, bakfull Keanu Reeves som våkner med klærne på og spyr i do. 
Jeg tenkte, ""oi, dette har jeg sett cirka 3000 ganger før"". 

Og alt i fortsettelsen har jeg også sett cirka 3000 ganger før. 
Det er greit skrudd sammen, og Reeves er faktisk ikke så verst i hovedrollen, men ""Street Kings"" minner mye om noe jeg har sett blitt gjort bedre før. 

Innblandet i mord 

Tom Ludlow (Reeves) er politimannen som gjør det skitne arbeidet i Los Angeles under ledelse av kaptein Jack Wander (Forest Whitaker). 

Men når Ludlow blir innblandet i mordet på en tidligere kollega, må han ta sine brutale metoder i bruk for å finne ut hvorfor kollegaen ble drept, og hvem som gjorde det. 

Enkelt å skjønne 

Problemet er at det er utrolig enkelt å legge sammen to og to og få fire. 
Det er bare å se hvem som er med i filmen, og vurdere hvorvidt det er meningen at kjente navn bare skal spille små, ubetydelige biroller, eller om det kan tenkes at de har mer med historien enn det kan se ut til. 

Dermed er det bare å sitte og vente på at Ludlow også skal skjønne tegninga. 
Historien følger nemlig kjente stier i denne sjangeren. 

Godt skildret univers 

""Street Kings"" er regissert av David Ayer, som også skrev manus til ""Training Day"". 
Han beveger seg i samme univers, det vil si de farlige områdene av Los Angeles, med scary niggers, crooked cops og masse drugs og guns. 

Universet er skildret godt, selv om noen av figurene vi møter virker fulle av klisjéer, med en påtatt tøffhet som virker nær parodisk. 

Reeves greier seg godt 

Keanu Reeves greier seg ganske godt, selv om jeg ikke får meg til å tro at han var førstevalget til rollen. 
Reeves er fremdeles en pen gutt som må kjempe litt ekstra for å få en rollefigurs mørke sider til å virke troverdige. 

Det tar litt tid før jeg aksepterer Ludlow i denne filmen, der han gulper i seg vodka, en sliten metode for å signalisere hans indre konflikter. 

Lov å forvente mer 

”Street Kings” beveger seg altså i velkjent terreng, og det er både til filmens fordel og ulempe. 
Fordelen er at du vet sånn cirka akkurat hva du kan forvente. 

Ulempen er at du ikke får mer enn det, en blodig purkethriller uten store overraskelser. 
Det er lov å forvente mer. 
",0
"Filmanmeldelse:«Run All Night» 

Aldrende drapsmann får en siste sjanse til frelse – ved å drepe enda mange flere! 

«Run All Night» 

USA. 
15 år. 
Regi: 
Jaume Collet-Serra. 
Med: 
Liam Neeson, Ed Harris, Joel Kinnaman. 

Det er ingen andre akter i amerikanske liv, heter det seg. 
Men Liam Neeson er irsk, så det gjelder ikke ham. 

Skuespillerens metamorfose fra «tung» skuespiller i historiske dramaer til en innbitt, ofte fåmælt og plaget, actionhelt, er for lengst komplett. 
«Neeson 2.0» stevner videre i den uoriginale, men spennende actionfilmen «Run All Night». 

Jimmy Conlon (Neeson) er en irsk gangsterhåndlanger og fyllik, haltende og skral, med dårlig samvittighet og dertil hørende nattesøvn. 
Han har drept 16, kanskje 17, mennesker. 

Sjefen og bestevennen hans, Shawn Maguire (godt å se Ed Harris igjen), er blitt lovlydig, sånn mer eller mindre, men har en sønn, Michael, som er en «hothead», og fryktelig gjerne vil være «sin egen mann». 

Når Jimmys sønn, som han ikke har kontakt med, Mike (svenske Joel Kinnaman, som ikke ser veldig irsk ut), ved tilfeldigheter blir blandet opp i noe trøbbel som Michael har satt i stand, blir Conlon den eldre tvunget til å skyte Maguire den yngre. 

Det er, de to gubbenes lange vennskapsforhold til tross, selvsagt ikke videre populært hos den gamle mafiabossen. 

Det blir en lang natts jakt, full av biljakter og blodbad, hvorunder far og sønn får en sjanse til på gjenoppta forholdet. 

«Run All Night» er forutsigbar. 
Men det gammeldagse ved den er befriende også: 
Den kommer komplett med en katt-og-mus lek mellom parkerte tog på en stasjon, som om den var en gammel western. 

Neeson og Harris gir sine karakterer en «gravitas» de ikke fortjener, og nesten ikke tåler. 
Det er uansett det godt over middels skuespillet som gjør dette til en effektiv thriller. 

Noen ganger er det ålreit å se menn av kjøtt og blod støte sammen, snarere enn superhelter. 
«Run All Night» er ganske digg i alt sitt «old school»-enfold. 

MORTEN STÅLE NILSEN 
",1
"Star Trek:Discovery S01 E01 – E02 

Knytter seg kult opp mot originalserien. 

Star Trek: 
Discovery starter som en ganske spennende og visuelt fengende ny serievariant av det omfangsrike og ikoniske fiksjonsuniverset. 

Tonen er passe lun, personlighetene kommer fint fram og den er full av lekre detaljer og stilrene flater. 

Den er også lagt til en spennende tid. 
Som en forløper til den originale serien fra 60-tallet, kastes vi rett inn i starten på konflikten mellom føderasjonen og Klingon-husene – noe som griper kult inn i deler av Star Treks kjernemytologi og serverer rikelig med gloser fra et av verdens mest populære fiksjonsspråk. 

Det er ikke alle rollefigurene det svinger like godt av i starten, og den store magekriblende eventyrfølelsen uteblir. 
Men dette er en lovende start, som har både plott og rollefigurer som hekter meg med videre. 

Utforskere havner i kamp 

Satt i årene før vi fulgte USS Enterprise på oppdagelsesreisene deres (og satt i samme tidslinje som de andre seriene), følger vi den kloke kaptein Georgiou (Michelle Yeoh) og hennes nestkommanderende Michael Burnham (Sonequa Martin-Green) på reise i ytterkanten av føderasjonens områder. 

Her kommer de over et mystisk signal som sender dem på kollisjonskurs med en Klingon-kaptein som har sett seg kraftig lei på folk som sier ""vi kommer i fred"". 

Jeg skal ikke avsløre mer av handlingen, men serien bruker sine første episoder på å ta oss inn i bakgrunnen for det meget anstrengte forholdet som eksisterer mellom føderasjonens Starfleet og Klingon-husene i originalserien. 

Det gjør Discovery umiddelbart fengende som prequel til serien og plasserer oss rett inn i indrefileten av Star Trek-universet. 
Fansen vil også få stor glede av flere kule referanser i både handlinger og kulisser og ikke minst nærværet av Sarek (James Fain) – faren til Spock. 

En hovedrolle med mange lag 

Michael Burnham er en lovende hovedperson for denne serien. 
Hun er et menneske som mistet sine foreldre i et Klingon-angrep da hun var liten. 
Deretter har hun vokst opp på planten Vulcan, hvor hun har fått sin utdanning. 

Denne dualiteten mellom enorme følelser og et kaldt og rasjonelt intellekt, gjør henne til en fascinerende rollefigur som viser stort potensial i både smarte dialoger og sterke følelser. 

Skuespiller Sonequa Martin-Green gir troverdighet og en stille karisma til Burnham som kan sende assosiasjoner til så ulike rollefigurer som Sheldon Cooper (voksen versjonen) og Aliens Ellen Ripley (assosiasjoner ja - hun er ingen Ripley i de første episodene altså). 

Ved siden av Burnham er det vitenskapsoffiseren Saru (Doug Jones) som gjør mest ut av seg i starten av sesongen. 
Jeg synes han blir litt stiv i masken, og jeg bruker litt tid på å venne meg til den litt C-3PO-aktige forsiktigheten hans. 
Men han vokser på meg, og kommer mer til live etter hvert som han får mer å spille på. 

En turbulent tilblivelse 

Jeg må innrømme jeg gikk fra veldig gira til ganske skeptisk i forkant av denne serien. 
Serieskaper Bryan Fuller har levert to estetiske vidunderlige serier i Hannibal og American Gods de siste årene, og jeg så veldig fram til hva han kunne få til med stjerner, romskip og kreativ naturvitenskap. 

Dessverre forlot Fuller prosjektet i fjor, etter kreative uoverensstemmelser med CBS (som lager serien). 
Det gjorde at jeg fryktet for resultatet. 

Serieskaperen ville etter sigende lage en antologiserie som fortalte ulike historier med hver sesong. 
Det ville ikke CBS forplikte seg til, og Fuller fikk heller ikke velge sin regissør og skal ha vært veldig ambisiøs når det gjaldt seriens utseende. 

Nå har Gretchen J. Berg og Aaron Harberts, som har tatt over oppsynet med serien, klart å lage en serie som knytter seg kult opp mot originalserien, men jeg hadde forventet en enda mer slående visuell serie hvis Fuller hadde fått sin male ut sin visjon. 
Og jeg er også spent på hvordan balansen mellom handlingstrådene i enkeltepisoder og de store plottlinjene vil bli løst. 

Vi får i hvert fall en solid første sesong, som deles i to. 
Det kommer åtte episoder nå framover, og så får vi de syv siste episodene i januar og februar 2018. 

Så får vi se hvor lenge Star Trek: 
Discovery får leve i dagens tettpakkede serieverden, og om den vil slå ut i full blomst. 

Star Trek: 
Discovery har premiere på Netflix 25. september, med nye episoder hver mandag. 
",1
"«Lazarescus død»
Regi: 
Cristi Puiu. 
Med: 
Ion Fiscuteanu, Doru Ana. 
Rumensk drama. 

Sosialrealistisk drama med krass rapport fra et helsevesen som virker faretruende kjent. 

Filmen er rumensk, og den er lang. 
Den er tett, nærgående, medfølende og avslørende. 
Helsevesen, leger, ansvarsfraskrivelse og kynisme er fokuset i beretningen om den noe aldrende Lazarascus ferd fra det ene sykehus til det andre en lang natt i Bucuresti. 

Med håndholdt kamera følger regissør Cristi Puiu begivenhetene slik at filmen får preg av å være en dokumentar. 
Riktignok en dokumentar med knallgode skuespillere over hele linjen. 
Ved å ta seg god tid, ile langsomt, bygger Puiu opp vår forståelse av hva som skjer - og fremfor alt det som ikke skjer. 
Mangel på tid, mangel på respekt for en pasient fordi han dunster alkohol, arrogante holdninger leger og annet helsepersonell imellom - alt dette synliggjøres i et stramt redigert grep. 

Ion Fiscuteanu er glimrende i rollen som den aldrende, ensomme mannen. 
Han bor alene med sine katter, drikker hjemmebrent og har vondt i hodet og magen. 
Ambulansen kommer, og ferden mot profesjonell doktorhjelp kan begynne. 
Som en Florence Nightingale følger den godt voksne sykepleier ham gjennom natten, en av de få som viser ham verdighet. 
En stor ulykke har skjedd samtidig, og opp mot det akutte betraktes Lasarescu som en plagsom bylt med alvorlig hjerneskade og skrumplever. 

Uten humoristiske, skarpe fraspark hadde dette blitt i mørkeste laget. 

«Lazarescus død» er tross sin lengde og dvelende fokus en sjelden klarsynt sosialrealistisk film. 
",1
"Voldsorgie
Denne filmens handling er lagt til år 1200 f. Kr. 
Den gang Hellas var et sterkt og rikt land og absolutt ikke tynget av gjeldskrise. 
De oppførte seg galt på andre måter den gang. 
Blant dem som oppførte seg utpreget galt fantes det en særdeles brutal konge ved navn Hyperion (spilt med alle drapsmannsinstinkter ute av Mickey Rourke). 

Han leter etter Epirus’bue. 
Med den buen kan han velte samtlige guder på Olympen og underkaste seg hele verden. 

Slik tankegang med derav handlekraft må det jo bli trøbbel av. 
Og det er dét regissør Tarsem Singh («The Fall», «The Cell») viser oss, i drabelige 3D–bilder, der vold i mange grader og mange avskygninger er både drivkraften og det overordnede målet: 
Hoder fjernes effektivt fra kroppen mens vannrette geysirer av blod spruter, halser skjæres over så lett som du slikker deg rundt munnen, spyd kjøres gjennom kropper som kniver gjennom mykt smør, det klubbes ned og det skytes med bue og når knokler kolliderer med knokler høres det ut som om tankskip kolliderer. 
Og stadig peser folk som dinosaurer med astma. 
Kort sagt: 
Det er mye vold og mye vold blir gjentatt og mye vold blir gjentatt… 

Og se så om ikke gudene på Olympen blander seg inn i slåssingen. 
De er gyldent kledd, med flotte ansikter, men slåss kan de, alle sammen. 

Mye gny og masse bevegelser her, men i bunn er dette en tomhet. 
En stor, stygg tomhet. 
En forstår faktisk ikke mål, mening og retning ved å skape en produksjon som dette. 
",0
"Også gudene pyser rundt
Sam Worthington er en storarta Persevs i et religiøst basert eventyr om at gudene pyser mye rundt før de endelig bestemmer seg for å gjøre noe. 

«Wrath of the titans»: 
Amerikansk eventyraction. 
2012. 
1time, 39 minutter. 
11 år. 
Regi: Jonathan Liebesman. 
Med: 
Sam Worthington, LiamNeeson, Ralph Fiennes, Rosamund Pike, Edgar Ramirez. 

Jeg vet det. 
Når også Siv Jensen sier at vi må tenke oss omog iverksette nødvendige tiltak, da har virkelig Norge blitt et slags Stepfordfor pent kledde seminar-entusiaster. 
Etter å ha sett stipend-eksperter uttaleseg i TV2 Nyhetene pleier jeg avreagere med sånne filmer som «Wrath of thetitans». 
Men til og med Zevs og hans svekka Voldemort-bror Hades er egentlignoen formalistiske gubber som først og fremst forsøker å forlenge egen makt. 

Vi får se den inntil nå ukjente (for jeg fant den opp) KongLear-illusjonen. 
Den er sånn: 
Hvis min makt blir borte, vil kaos oppstå. 
Mangealvorlige mennesker tror det i fullt alvor, og når en intelligent mann som JensStoltenberg fortsetter og fortsetter å snakke med konditorbløtstyrings-sentimentalitet, er det antakelig fordi han virkelig tror at Norgeblir ubeboelig med en annen statsminister. 

Greske guder har det helt likt. 
Liam Neeson spiller Zevs, oghan blir ikke møtt med plagsomt mye respekt. 
Det er ikke så rart. 
Gudene gårrundt med fyldig uteliggerhår og snakker til hverandre med den rituelleallviter-bekymringen til klimaforskere og Venstre-folk. 
Guden Hades starter etopprør han siden angrer. 
Han utspringer fra lavahulene og gnistrer truende medurimelig strømforbruk. 
Hades spilles av Ralph Fiennes med enGaltvort-betvingende trollmanns-arroganse, og fra underverdenen starter han opprør mot den bestående Zevs. 
Norske medier ville ha kaltdet den greske våren. 

Men heldigvis finnes det en skikkelig råne i filmen. 
Hanheter Persevs, han er kystfisker og sønn av Zevs; Per Zevs. 
Sam Worthingtonspiller ham med sjenert, men kompromissløs action-romantikk. 
Han er den modernehelten, og han får mer juling enn Philip Marlowe gjorde på 1950-tallet.Gudesønnen får i oppdrag å redde verden. 
Og for å redde sønnen Helios kasterhan seg ut i kampen mot krigsguden Ares og alle guders tilbakestående opphav,Kronos. 
Dødsgubben ser ut som glødende kull i nordavind og er på en måtegrillguden. 
Etter å ha blitt banka av både kykloper og minotaurer, kastersZevs-ungen Peer seg på havrefrisk pegasus og flyr supersverdet mot gamleguden.Det er sinnssykt stilig. 
Rosamund Pike spiller Andromeda i friske friluftsklærog deltar forvirra som en kjønnskvotert visepresidentkandidat. 
Det er ogsåstilig. 
De to fiendebrødrene blir venner. 
Kul film. 
Høy lyd. 
SkarpeBlu-ray-bilder. 
",1
"Olympus Has Fallen
Forsøker å være Die Hard i Det hvite hus. 

Actionthrillere fungerer best når mye står på spill. 
I Olympus Has Fallen kunne risikoen knapt vært større, når terrorister invaderer Det hvite hus og holder presidenten fanget i hans egen bunker! 

Dette er åpenbart et forsøk på å lage Die Hard i Det hvite hus. 
Det er kanskje ikke særlig originalt å beskrive det slik, men så er det heller ikke særlig originalt å lage film etter Die Hard-oppskrift. 

Heldigvis spiller dyktige Gerard Butler en tidligere Secret Service-agent som forsøker å ordne opp i en særdeles tøff film med svært mange brutale drap. 

Regissør Antoine Fuqua går hardt til verks, og lykkes med mye, men begår én vesentlig feil. 
Han har glemt faktoren som gjorde Die Hard til en klassiker, nemlig den avvæpnende humoren. 

Eneste good guy på innsiden 

Filmen åpner med å vise det gode forholdet mellom Secret Service-agenten Banning (Gerard Butler) og presidenten (Aaron Eckhart), og hvordan Banning blir forflyttet mot sin vilje etter en ulykke. 

Men når nord-koreanske terrorister invaderer Det hvite hus (Secret Service-kodenavn Olympus), henger han seg på, og er plutselig den eneste vennligsinnede på innsiden. 

Han bruker sin kunnskap om bygningen til å forsøke å redde presidenten, samtidig som han må finne ut hva terroristen Kang (Rick Yune) egentlig pønsker på. 

Filmens troverdighetsnivå kan synes å være noe lav. 
Er det for eksempel mulig for et fiendtlig militærfly å komme seg helt inn til Det hvite hus i Washington og skyte vilt rundt seg uten særlig motstand? 

Vel, om kaprede fly greide å treffe tre bygninger helt uforstyrret på 9/11, inkludert Pentagon, så antar jeg at alt egentlig er mulig. 

Deretter skildres invasjonen i knallhard detalj. 
Her spares det ikke på noe av våpenbruk, eksplosjoner og blodsprutende mannefall. 

Og selv om det rent filmatisk er sjokkerende og medrivende, gjør det meg også litt nummen og apatisk. 
Senere i filmen blir det mye sniking, skyting og tøffe en-mot-en-kamper i ulike fløyer av Det hvite hus, men ingenting som matcher innledningen. 

Mangler humor og selvironi 

Gerard Butler er troverdig som farlig filmagent med sin imponerende fysikk, blåkalde øyne og baryton-røst. 
Jeg tror han virkelig kan hamle opp med et kobbel terrorister på egen hånd. 

Det eneste han mangler, som jeg allerede har vært inne på, er humor og selvironi. 
Banning er forbausende endimensjonal, og figuren tilfører historien lite, ut over å være det godes redskap. 

Tankene går ubønnhørlig tilbake til Die Hard, den komplette actionfilmen som alle andre må tåle å bli sammenlignet med, en prosess de er dømt til å tape. 

Olympus Has Fallen er en tøff thriller, med mange kvaliteter som vil tale til actionfans. 

Etter hvert som handlingen skrider frem, blir det likevel stadig klarere at manuset, signert Creighton Rothenberger og Katrin Benedikt, inneholder relativt mange latterligheter, og baserer seg på en virkelig verdenssituasjon på en måte som kan fortone seg noe smakløs. 

Og den avsluttes med en patriotisk tale som ville gjort selv Bill Pullman flau i Independence Day. 
Det kan altså lønne seg å koble ut virkelighetsforståelsen før man ser Olympus Has Fallen. 
Den fungerer nemlig godt som hodeløs og tanketom action. 
",1
"Sovende tiger, spirende mango
Barndommens minefelt formidlet med varme, sprudlende humor og poesi. 

To vidunderlige barn står sentralt i dette overflødighetshornet av en film. 
De heter Ahlo (Sitthiphon Disamoe) og Kia (Loungnam Kaosainam), og besitter ikke bare en nesten ubeskrivelig sjarm, de spiller også sensasjonelt bra. 

Laos før, nå og i en uviss fremtid er selve grunnen filmen står på. 
Landet regnes som verdens mest bombede, målt etter folketallet. 
Miner og udetonerte bomber — «sovende tigre» - skjuler seg i skog og kratt. 
Multinasjonale selskaper utgjør et annet «minefelt» som truer landskap, tradisjonelle kulturer og levemåter. 
Moderniseringen propaganderes i kjent stil og gjennomføres med hard hånd. 
Fremskrittet kommer først og fremst partiledelsen til gode. 

På denne utrygge grunnen plasserer regissør og manusforfatter Kim Mordaunt de to barna, for så å la mesteparten av filmen ses gjennom tiåringen Ahlos øyne. 

Det hefter en forbannelse ved ham. 
Han er en ulykkesfugl. 
Det er det foreløpig bare den gretne, tradisjonsbundne bestemoren som vet. 
Men da et digert damanlegg skal bygges i nærheten av landsbyen, og de får ordre om å flytte, legger hun skylden på ham. 

Det er på denne reisen, bærende på mangoer som skal plantes til nye trær på et ennå ukjent bosted, at Ahlo møter Kia. 
Den ni år gamle jenten bor sammen med sin onkel, en sjuskete, spritstenket Laos-utgave av James Brown, utstøtt fordi han kjempet på amerikanernes side under borgerkrigen, som endte med kommunistisk seier og resulterte i den nåværende ettpartistaten. 

Mot denne bakgrunnen fortelles historien om en gutts kamp for å løsrive seg fra skjebnens forutbestemmelse. 
Samtidig viser Mordaunt hvordan barndom utfolder seg midt i og på tross av vanskelige livsvilkår, sorg og ulykke. 

Filmen kan sies å ha et visst slektskap med Danny Boyles «Slumdog Millionaire» og Benh Zeitlins «Beasts of the Southern Wild», men uten førstnevntes storbudsjett og sistnevntes febrile mytologisering av miljøet den foregår i. 

Mordaunt verken sentimentaliserer eller eksotiserer. 
Han kombinerer det lekne og levende med det nøkterne, og ikler det like mengder eventyr og autentisitet, humor og poetisk skjønnhet, noe som muligens kan tilskrives hans bakgrunn som dokumentarfilmskaper. 
Dette er hans spillefilmdebut, men som dokumentarist kjenner han godt til Laos. 
Han har blant annet laget dokumentaren «Bomb Harvest», som handler om bombedestruksjon og laotiske barn som samler bomber som skrapmetall, og som idémessig ligger til grunn for «Raketten». 
",1
"Her, der og ingenhver
Todd Haynes' film om alle de som ikke er Bob Dylan, er så overmenneskelig bra at man ikke bør skrive for mye om det, for favntak kan kvele. 

For en gangs skyld i den nålevende kulturhistorie er en stil filosofisk genial. 
Forskjellige skuespillere er Bob Dylan, men med andre navn. 
En liten svart gutt er Bob Dylan. 
Richard Gere er Billy The Kid, som er Bob Dylan. 
Heath Ledger, Christian Bale og ikke minst Cate Blanchett er Bob Dylan. 
Og Blanchett-dama spiller den irritable følsomheten til den elektriske poeten så gjennomført at hennes kvinnelighet blir hans manndom; som om noen former for identitet bare kan skildres ved sin motsetning, som en skapning fra her, der og ingenhver. 
Høii. 
Glem det. 
Uten å si trauste NAV-ting om det uttrykker filmen noe poetisk og fornemmelses-sant om Bob Dylans hjemløshet. 
Det er så bra. 

I tillegg er skuespillerne fantastiske, og sangene har fått former og friheter som framhever dem bla bla bla bla – men først og fremst er det så vakkert å se og høre at det kjennes som å bli tildelt flere personligheter. 
",1
"Ubehagets glede
Regi: 
Erik Richter Strand. 
Manus: 
Thomas Seeberg Torjussen, Erik Richter Strand. 
Produsent: 
Tordenfilm v/ Eric Vogel, Jørgen Storm Rosenberg. 
Norsk drama - 11 år, frarådes under 11. 

Avslutningsfilm under Filmfestivalen i Haugesund 

MED: Nils Jørgen Kaalstad, Edward Schultheiss, Henrik Mestad, Ingrid Bolsø Berdal, Marika Enstad, Mikkel Bratt Silsett. 

HANDLER OM: 
Lars jobber i en svømmehall. 
En dag oppdager han en mann med påfallende interesse for unge gutter - og han husker «noe»; nok til at han engasjerer seg voldsomt i å forsøke å hindre at denne mannen får adgang til badet. 

Snart vet vi det Lars vet: 
Mannen er en «gammel gris», en utspekulert barneforfører. 
Lars vil «ta» ham, uten å vinne respons. 
Det blir starten på en serie handlinger, som hverken Lars eller andre makter å forutse virkningen av. 

DOM: 
«Sønner» er en konstruktivt ubehagelig film. 
Heldigvis. 
For denne typen «farlig» ubehag er akkurat det man har savnet i en hel rekke gode, men litt for tilpasningsdyktige norske filmer senest. 

Det er, med andre ord, et konstruktivt ubehag, et innslag av reell følelsesmessig og tankemessig utfordring, som sprenger konvensjonalitetens rammer. 
Resultatet er et moraldrama av betydelig omfang. 

Hovedrolleinnehaver Nils Jørgen Kaalstad er et utsøkt filmfunn! 
Den langt mer erfarne Henrik Mestad er også nifst god, som manipulerende «gammel gris» - til det siste. 
Unge Mikkel Bratt Silseth er akkurat så tvilsomt og vanskelig offer, at det virker troverdig. 

«Sønner» er ikke uten svakheter. 
For eksempel det at «Lars'» beste venninne er prostituert, blir bare unødvendig og avsporende melodramatikk. 

Likevel: 
«Sønner» er, sammen med «Den besværlige mannen», årets så langt mest løfterike og fremtidsrettede norske spillefilm. 
",1
"Doktor Proktors tidsbadekar
Tidsreisefilm med passe rampete handling. 

Du vet at promp er gøy. 
Alle vet det. 
Derfor har også Doktor Proktors tidsbadekar innslag av enerens prompepulver. 

Men den har også tidssåpe, og gjør at eventyret utvides i både tid og rom. 

Regissør Arild Frölich har laget nok en morsom og energisk barnefilm, med fargerike figurer, fine effekter og passe rampete handling. 

Den mangler voksne undertoner som kunne hevet kvaliteten for et eldre publikum, men treffer målgruppa si godt. 

Må reise tilbake i tid 

Lise (Emily Glaister) og Bulle (Eilif Hellum Noraker) mottar et gammelt postkort fra Doktor Proktor (Gard B. Eidsvold). 

Han har reist tilbake i tid, men står nå fast i 1969. 
Hvorfor barna får kortet først nå er ikke godt å si, men la oss ikke henge oss opp i det. 

Saken er at de må reise etter ham med mer tidssåpe, men som vi alle vet, kan tidsreiser by på så mange problemer, og snart må de enda lenger tilbake i tid og møte både Napoleon og Jeanne D'Arc. 

Dette er selvsagt ikke første gang vi ser en film der tidsreisende endrer historien. 
Det er lett å dra paralleller til både Tilbake til fremtiden, Bill and Ted's Excellent Adventure og Brødrene Dal og Spektralsteinene. 

Doktor Proktors tidsbadekar tilfører ikke noen spesielle nye elementer til sjangeren, men tar i bruk de velkjente triksene. 

Og gjør det med frisk historiefortelling med en gjennomgående lystig innstilling. 
Frölich & Co greier til og med å referere til Scarface og brenne en antatt heks på bålet uten at det formørker filmen nevneverdig. 

Mer fres over doktoren 

Filmens unge hovedrolleinnehavere er flinke, men fremdeles litt stive og gammeldagse i formen. 

Bulle er den mest fargerike og fremtredende av figurene, men snakker som en gammel mann fra 1950-tallet. 
Lise er fremdeles litt stille og forsiktig, og figuren kunne nok hatt godt av å bli gjort litt tøffere. 

Doktor Proktor spilles av Gard B. Eidsvold, som tok over for en opptatt Kristoffer Joner, og selv om han var ok i eneren, synes jeg faktisk at Eidsvold passer litt bedre i rollen. 
Det er litt mer fres over doktoren i denne filmen. 

Ellers er Atle Antonsen tilbake som skurk, denne gangen som sleske Claude Cliché, som vil tvangsgifte seg med Proktors gamle flamme Juliette (Kristin Grue). 

Arthur Berning, Erlend og SteinJo, Christian Skolmen, Linn Skåber og Eili Harboe har underholdende biroller. 

Og bare vent til du får se Helén Vikstvedt i den herlig slemme rollen som Raspa, med norsk filmhistories styggeste tanngard! 

Doktor Proktors tidsbadekar har et gjennomarbeidet uttrykk med høy kvalitet på produksjonsdesign, kostymer, musikk, foto og klipp. 

Effektarbeidet er også godt utført, blant annet i en imponerende scene som må være den største folkeansamlingen noensinne i en norsk film! 

Et sprekt persongalleri, god fremdrift i historien og en god dose barnlig humor, gjør Doktor Proktors tidsbadekar til en sikker publikumsvinner 
",1
"Se på min ville teddy, du
«Bamse og tyvenes by» er både for hellig og for handlingsmettet. 

FILM: 
Snille mennesker virker ikke fullt så snille lenger når de får behov for å fortelle omgivelsene hvor snille de er. 
Kjernebudskapet i «Bamse og tyvenes by» er at om du har vært slem før, betyr ikke dét at du kommer til å være slem for bestandig - og at sanne venner alltid ønsker deg velkommen tilbake selv om du har dummet deg ut litt, for eksempel ved å la deg lure til å bli med på et umotivert røverraid mot bamses bygd. 

Uangripelig 

Det er dette som skjer med Bamses tidligere nemesis, ulven. 
Men Bamse og vennene hans skal ikke minne sin villfarne venn og hverandre om dette mange ganger før prektigheten klør. 
«Tenk om jeg hadde hatt disse kreftene og så latt være å hjelpe til», sier Bamse alvorlig når han blir takket etter å ha reddet en løpsk skolebuss. 
Det er en selvgod åre i verdens sterkeste bjørn. 

Nå er det forsåvidt forståelig at budskapene er enkle og uangripelige når målgruppen er så ung. 
«Bamse og tyvenes by» er slags actionfilm for de minste, med et hektisk plott fylt til bristepunktet med overfall og komplott og kamper og listing over juv på skjelvende trestammer. 
Mye av hurlumheien forårsakes av utspekulerte Reinert Rev, som både kidnapper Bamses dunderhonningkokende bestemor og forleder vennene hans. 

Irriterende hare 

All denne dramatikken foregår i maleriske svenske skoger i vennlige farger, men om naturen og landsbyen er pen å se på, blir ansiktene til Bamse og vennene hans for grove og tykkstrekede for det store kinolerretet. 
Det tar også om lag fire minutter før den overengstelige Lille Hopp går enhver normalt likevektig person på nervene, mens den uforstyrrelige Skallmann står frem som en av filmens tydeligere personligheter, i tillegg til den plagede, tvesinnede Ulven. 

Bamses univers er på mange måter et trygt valg for småbarnsforeldre som vil kollapse i kinosetene i en drøy time. 
Men den er også både for spennende, og for uspennende. 
",0
"22 July
Netflix-filmen forteller oss ting vi allerede vet. 

22 July er et solid drama fra drevne Paul Greengrass, som også tidligere har skapt rystende filmer basert på alvorlige hendelser fra virkeligheten (Bloody Sunday, United 93, Captain Phillips). 
Når hendelsene ligger så tett på som her, blir man selvsagt mer på vakt mot eventuelle kunstneriske friheter, dramaturgiske grep og tvilsomme tolkninger. 

22 July skildrer imidlertid terroren i Oslo og på Utøya på en sober måte som vekker troverdighet, samtidig som det rettslige etterspillet fortelles på et vis som absolutt virker velkjent. 

Greengrass har selv skrevet manuset til filmen, basert på Åsne Seierstads bok 
En av oss – en fortelling om Norge, og gir et rettlinjet og kronologisk overblikk som de fleste nordmenn kan utenat, samtidig som den kanskje gaper over litt for mye. 

Likevel gjør det fremdeles inntrykk å få sterke eksempler på terrorens grusomhet og menneskelige kostnader, og hvordan samfunnet og rettssystemet møtte gjerningsmannen og hans idealer etterpå. 

Grufulle bilder og sterke inntrykk 

Erik Poppes opprivende Utøya 22 juli hadde et stramt fokus på ungdommene på Utøya som kanskje fungerte aller best for et norsk publikum som allerede var godt kjent med terrorens bakgrunn, forløp og etterspill. 

Paul Greengrass forsøker åpenbart å gjøre det motsatte i 22 July, nemlig å forklare omstendighetene for et internasjonalt publikum som ikke har de samme forutsetningene til å sette terroren i kontekst. 

Det uunngåelige resultatet er at mye av innholdet i filmen er gjentagelser av informasjon som er basiskunnskap for de fleste nordmenn. 

Greengrass skildrer situasjoner og sammenhenger på en måte som ikke nødvendigvis bringer noe nytt til bords, men det er selvsagt forstyrrende og urovekkende å se terrorbombingen i Oslo og massakren på Utøya bli gjenskapt med grufulle bilder og sterke inntrykk. 

Samtidig ser vi hvordan statsminister Jens Stoltenberg (Ola G. Furuseth) takler situasjonen, hvordan politiet mobiliserer, og hvordan foreldrene Christin (Maria Bock) og Sveinn (Torbjørn Harr) drar til Utøya på desperat leting etter sønnene Viljar (Jonas Strand Gravli) og Torje (Isak Bakli Aglen). 

Disse figurene er basert på en virkelig familie, og blir filmens representanter for Utøya-ofrenes kamp både under og etter terroren, med spesielt fokus på Viljar, glimrende spilt av nykommer Jonas Strand Gravli. 
(Lillebror Torje er for øvrig med i den kommende dokumentarfilmen Rekonstruksjon Utøya). 

Skuespillet holder høy kvalitet 

I filmens andre halvdel får vi også se hvordan politi og rettssystem møter massemorderen, hvordan advokat Geir Lippestad (Jon Øigarden) blir bedt av Breivik personlig om å være hans forsvarer og hvordan det påvirker ham både profesjonelt og privat mens han forbereder seg og sin klient på den forestående rettsaken. 

Her er det altså mange figurer og historietråder, og ikke alle får like god plass i filmen, til tross for en solid spilletid på 2 timer og 23 minutter. 

Det meste er innspilt her i landet med hovedsakelig norske krefter både foran og bak kamera, blant annet med Pål Ulvik Rokseth som filmens dyktige fotograf. 
Likevel foregår alt på engelsk, bortsett fra alle navn og stedsnavn, som uttales med norsk aksent. 

Dette virker kanskje litt rart for et norsk publikum, men slik måtte det nesten bli i en Netflix-film med et globalt nedslagsfelt. 

Språket glemmer man dessuten raskt, for skuespillet holder høy kvalitet, samtidig som miljøskildringene virker så urovekkende kjent, både i bybildene fra Oslo og i Utøya-scenene, innspilt på Håøya utenfor Tønsberg. 

En oppriktig hyllest til ofrene 

Filmen vekker vonde minner om det som skjedde, og er en påminnelse om de pågående konsekvensene terroren fremdeles har for de som ble rammet hardest. 
Dette er også en oppriktig hyllest til ofrene og de overlevendes mot og viljestyrke og en studie i utfordringene som rettssystemet i et demokrati har i møte med terrorisme. 

22 July gir oss lite innsikt, informasjon og kunnskap som ikke er godt kjent for et norsk publikum fra før. 
Den forteller oss ting vi allerede vet, og gjør derfor ikke like sterkt inntrykk som Erik Poppes film. 

Det er likevel verdt å se terroren bli gjenskapt med tyngde, presisjon og profesjonalitet fra en filmskaper som Paul Greengrass. 

(PS: 
Filmen har premiere kun på Saga Kino i Oslo fredag 5. oktober, med daglige visninger til og med tirsdag 9. oktober. 
Netflix legger den ut på sin egen strømmetjeneste onsdag 10. oktober. 
",1
"Film:Sånn vil vi ikke ha det hjemme 

Å, men det kan jeg love deg: 
I denne helt dialogløse sørkoreanske filmen flyr penisene veggimellom. 

Scenene med avkutting av penis kommer så hyppig at det er lett å miste tellingen. 
La oss prøve å rekonstruere (penis-spoiler alert!): 

Først prøver 
Mor å skjære av Fars penis. 
Hun mislykkes, og gir seg således i kast med sin onanerende Sønn. 
Denne gangen går det bedre. 
Så bra at hun setter den avskårne penisen til livs. 

Far blir trist. 
Er det noe en mann trenger her i verden, så er det en penis! 
Hvordan skal man ellers klare å delta i gruppevoldtekten av hun jenta som jobber på butikken nede i gaten? 
(Hun spilles av samme skuespiller som mor; man kjenner henne igjen på de helt usedvanlig formfullendte puppene). 

Far vurderer å skyte av seg sin egen penis, og donere den til Sønn. 
Far tenker seg om to ganger. 
Og gjett hva? 
Sønn klarer likevel å delta i gruppevoldtekt. 
(Selv om han jukser). 
Sønn blir arrestert. 

Far er ulykkelig! 
Hvordan skal sønnen få onanert der i fengselet, uten penis? 
Far prøver ut nye, eksperimentelle metoder. 
Gnir seg til blods på føttene med en stein. 
Funker bra. 
Sønn prøver, synes det er greit, men foretrekker å få en kniv stukket i skulderen, hvorpå kniven «onaneres» i kuttet. 
Men én gang han kommer ut av fengselet, får han piken i butikken til å gjøre dette på, og med, ham. 
Digg! 
«Mang slags kjærlighet», som Jan Eggum synger. 

Sønn bestemmer seg for å hevne voldtekten av butikkpiken ved å skjære av penisen til en av de andre guttene som var med på udåden. 
Men han mister penisen! 
Penis triller ut i gaten! 
Penis blir overkjørt av bil! 

Hva gjør de nå? 
Far gjenopptar penistransplantasjonsplanene. 
Sønn får ny, eller nygammel, penis. 
Suksess! 

Men åh. 
Så kommer Mor hjem. 
Mor er kåt. 

Ki-Duks film er formmessig djerv, om ikke annet så i form (ha!) av å være helt blottet for dialog. 
Han forteller sin historie - med et nokså knallhardt fokus på avskårne peniser, om du ikke husker - som en blanding av en beksvart komedie, kammerdrama og myte med religiøse overtoner. 
Hvordan ellers? 
Ødipus med nogo attåt. 

Hva sier filmen? 
At lemmet som symbol på mannens brutalitet, består, og at lemmet må komme, koste hva det koste vil. 
Antar jeg. 

«Moebius» er interessant, men ganske kjedelig. 
Skuespillerne er utmerkede. 
Folk som liker å se peniser bli avskåret på kino, kan imidlertid glatt plusse på tre øyne på terningen her. 

MORTEN STÅLE NILSEN 
",0
"TV-anmeldelse «Innafor»:Mer av dette, takk! 

Emma Clare tar oss med på «sugar dating» og intimkonsultasjon. 

Dokumentarserie 

4 episoder 

Med: 
Emma Clare Gabrielsen 

Premiere NRK TV 23. januar og NRK1 29. januar 

En nervøs og fyllesjuk Emma Clare Gabrielsen skal snart til en intimkirurg for å få underlivet sitt vurdert. 
Slik introduseres vi til første episode av NRKs nye undersøkende dokumentarserie «Innafor». 
I løpet av fire episoder utforskes temaer som intimkirurgi, moderne sexarbeid, prestasjonsdop og psykisk helse. 

Blogger: 
Hvor skal den onde sirkelen ende? 

Serien beskrives som en personlig reise, hvor Clare gir oss et spennende innblikk i ovennevnte fenomener gjennom intervjuer, spørreundersøkelser og aktiv deltakelse. 
Og det er nettopp den deltakende programlederen, som strekker seg beundringsverdig langt for å bedre sette seg inn i det hun undersøker, som gjør at «Innafor» skiller seg fra andre populærvitenskapelige serier. 

Fått med deg snakkisen? 
Filmregissør overrumplet reporter med kyss 

Seeren tas med på alt fra konsultasjon med intimkirurg til date med en såkalt «sugar daddy». 
Emnene som tas opp, og problematikken rundt dem, er ikke bare relevant for målgruppa på 20 til 29 år, men også for dem over tretti og dem som ennå befinner seg i tenåra. 

Anmeldelsen fortsetter under videoen. 

﻿ 

Clare har lenge jobbet som skrivende journalist, og nå debuterer hun altså som programleder. 
Det er en rolle hun kler godt. 
Hennes nysgjerrige og entusiastiske tilnærming er smittende, og gjør at «Innafor» ikke drukner i havet av reportasjer som allerede har blitt skrevet om både intimkirurgi og «sugar dating». 

Tilbakeblikk: 
Plastikkirurgien har nådd underlivet 

Serien blåser heller nytt liv til de aktuelle temaene og gir mer dyptgående innblikk i hva det er og hvorfor noen velger å gjøre det. 
Men. 

Lest denne? 
Mitt møte med intimkirurgi (krever innlogging) 

Det kan tidvis bli litt mye Clare og hennes personlige betraktninger, som kan bli en smule langtekkelige. 
Da kunne man heller brukt tiden på å utfordre intervjuobjektene i større grad. 
Dokumentarserien mangler rett og slett litt debatt. 

Hollywood-stjerne: 
– Plastisk kirurgi er for feiginger 

Men å komme så tett innpå tabubelagte temaer og å se hvor usikker og preget Clare selv blir i møte med blant annet vaginaens skjønnhetsideal og unge jenter som selger sex, gjør at man håper at det ikke bare blir med én sesong. 

Det er mer enn nok å ta av. 

Fikk du med deg? 
Ga datter (8) gavekort på plastisk operasjon 
",1
"Rectify S01
Et hypnotisk krimdrama som ikke haster mot svaret. 

Med to sesonger og en tredje på vei i USA, er krimdramaet Rectify omsider plukket opp i Norge. 
Serien legger seg på linje med stemningsfulle krimdrama som True Detective og Top of the Lake, og kan skilte med en mystisk, nesten hypnotisk atmosfære. 

Straff, hevn, tilgivelse, hat – alt dette er, i tillegg til spørsmålet om skyld, tema i Rectify. 
Serieskaper Ray McKinnon har klart å lage en serie som fanger oppmerksomheten fra første sekund, og holde på den til siste slutt. 

Uskyldig dømt? 

Dødsstraff. 
Hvor ofte tar rettsvesenet feil, og dømmer uskyldige mennesker til døden i USA? 
I 4,1 prosent av tilfellene, ifølge en forskningsrapport fra 2014. 

I Rectify møter vi Daniel Holden, en mann som har ventet på å få sin dødsstraff, isolert på en celle, i 19 år, helt siden han som attennåring ble drømt for drap og voldtekt av ungdomskjæresten. 

Når nye DNA-beviser dukker opp, som beviser at han ikke voldtok Hanna, blir han plutselig løslatt, ut i en verden han ikke har noen forutsetninger for å forstå. 
Han var en tenåring da han ble satt inn, og han har sittet i isolat siden. 
Hva det gjør med et menneskesinn er vanskelig å forstå. 

Løslatt, men ikke frifunnet 

Familien, som konstant har jobbet for å bevise Daniels uskyld, har heller ikke hatt det lett de siste to tiårene, og når de nå skal ønske Daniel velkommen hjem, blir det ikke så enkelt. 
Den skjøre familiefreden kommer i ubalanse, og morens stesønn Ted, er ikke like sikker på Daniels uskyld som resten av familien. 

Det er heller ikke innbyggerne i den lille byen Paulie i Georgia. 
De har ikke glemt det forferdelige mordet og Daniels hjemkomst vekker gammelt sinne til live igjen. 

Gamle hemmeligheter kommer til overflaten når vi begynner å nøste opp i mordgåten på ny, men det er ikke alle som synes det er heldig at saken tas opp igjen. 
For hva vil en fullstendig frikjennelse bety for karrierene til de som satte Daniel bak lås og slå? 
Det er med andre ord ingen selvfølge at Daniels løslatelse vil føre til en frikjennelse. 

Saktegående, men intens 

Aden Young er svært god i rollen som Daniel, som må lære seg selv å kjenne på nytt. 
I en rekke tilbakeblikk får vi glimt av Daniels tilværelse på dødscella, og det er interessant å se hvordan han er mer selvsikker der, til tross for de grusomme omstendighetene, enn han er ute i verden. 

Fordi han ikke kjenner samfunnets uskrevne lover og regler sliter Daniel med å knekke koden for hvordan det forventes at han skal oppføre seg. 
Han har en barnslig glede over å gjenoppdage ting fra barndommen, men samtidig har han også mørkere sider ved seg som får oss tvile på hans mentale helse. 

Alt dette gjør Daniel til en fascinerende rollefigur som jeg ønsker å forstå, og derfor er det greit at det er på ham fokuset i serien ligger. 
Selve krimgåten, hvem som drepte Hanna, er ikke viet like mye plass, og tempoet i serien vil nok derfor bli for tregt for noen. 

Selv synes jeg tempoet bidrar til den intense atmosfæren. 
Jeg liker at vi ikke haster mot svaret, men bruker god tid på å bli kjent med menneskene i fortellingen. 

Rectify ser du på Viasat Crime torsdager klokken 22 (pluss en rekke repriser), og første seosong er tilgjengelig på DVD (import). 
",1
"Tankevekkende om oljeenker i Limbo
Hvordan unngå den store tomheten i livet? 
Hvordan skal kvinne og mann mestre jobb og familieliv slik at begge finner mening? 
Spillefilmdebutant Maria Sødahl har levert en film som gjør inntrykk. 

Filmen bør angå tusenvis av ansatte i oljebransjen som utstasjoneres i utlandet. 
Det handler oftest om menn som får utfolde seg i spennende jobber. 
Utfordringen oppstår når kone og barn vil bli med. 
At en hel familie skal tilpasse seg en fremmed kultur, oppleves ikke nødvendigvis som en reise til gull og grønne skoger. 

Sødahl legger hendelsene til 1973. 
Ingeniør Jo Moe fra Norge har jobbet på Trinidad en stund og til en viss grad tilpasset seg en karibisk livsstil. 
Men han glemmer helt å tenke på at også kona Sonia bør ha noe meningsfylt å fylle dagene med når barna går på skolen og hus og hage skjøttes av hushjelp og gartner. 

Nå damper det av sensualitet og livsnytelse på den karibiske øya. 
Fristelsen til et seksuelt sidesprang lager vedvarende turbulens for ekteparet, dog slik at Jo bagatelliserer sin overtredelse, men overhodet ikke tåler mistanken om svik fra Sonias side. 

Dette er likevel ikke en tradisjonell trekanthistorie. 
Sødahl vil i stedet utforske lengselen etter det gode liv for både kvinner, menn og barn. 

Regissøren lykkes stort sett i å skape scener som åpner sprekker i den eksotiske idyllen og leder til et eksistensielt sammenbrudd hos Sonia, noe som gir nye innsikter hos flere. 
De to barna på sju og ni år har Sødahl greid å skape flere gode scener med. 

Tittelen «Limbo» er hentet fra katolsk teologi og betegner en mellomtilstand eller lammelse som sjelen havner i etter døden, før den kommer til himmel eller helvete. 
Limbo er også et vestindisk danseritual for å befri sjelen fra det uavklarte tomrommet. 

Det er i limbo Sonia raskt havner og mister fotfestet. 
Line Verndal er ypperlig til å framstille hennes sarte troskyldighet og sårbare vesen, etter hvert også eksplosive raseri. 

Sørlandske Henrik Rafaelsen blir for snill i rollen som Jo. 
Først mot slutten viser han klør slik at man får medfølelse også med ham. 
Den store karakterskuespilleren Lena Endre tolker den alkoholiserte Charlotte, en barnløs oljeenke som har måttet holde ut å flytte rundt på grunn av mannens femårskontrakter i flere oljeland. 

Dessverre utnytter ikke Sødahl Endres figur sterkt nok før mot slutten. 
Men da griper både hun og Bryan Brown som Charlottes oljemann. 

Det svekker filmens framdrift midtveis at de to kvinneskjebnene ikke kryssklippes iherdig nok. 
Når søkelyset endelig settes på Charlotte, blir Sonia plutselig nesten fraværende. 
Det virker rart. 

Slik flyttes siste omdreining i intensitet fra hovedrolle til birolle. 
Sødahl lykkes ikke i å løfte Sonias sluttinnsikt sterkt nok fram. 

«Limbo» er likevel en sterk debut fra en regissør jeg gjerne vil se mer til. 
",1
"Vellykket spøkelsesthriller
Hei, alle barnefamilier med litt bein i nesa. 
Er dere ikke for skvetne av dere, er det mye skrekkblandet fryd å hente blant gjenferd, skjeletter og isbjørn på Island. 

En film fra sagaøya kalt «Uten dekning» kunne handlet om en tom bankkonto. 
Men filmen er eldre enn finanskrisen. 
Vi blir kjent med bygutten som får null hjelp av mobilen under en snøstorm i fjellet. 
Der dukker i stedet fortidas spøkelser opp. 

Kalli er en skikkelig datanerd, en urban «plastgutt» alet opp på pizza, kunstigsøtt godteri og — blåfarget ketchup! 
Raskt får manusforfatter og regissør Ari Kristinsson sendt ham på julebesøk til farens nye familie i en avsidesliggende fjord. 

Mange bra scener oppstår. 
Bygutten avskyr fisken de serverer til middag. 
Stesøstera 
Ellen er heller ikke det helt store, mye fordi hun påstår at hun har kontakt med overnaturlige krefter. 
Den stadige irritasjonen mellom de to barna er utmerket framstilt av gode amatørskuespillere. 

Så vil ikke bygutten være der mer. 
Men å dra alene vinterstid til en mobilmast for å få dekning - uten å sjekke værmeldinga - er ikke det smarteste han har gjort. 

For oss blir det riktig vellykket. 
Ari Kristinsson lager scener med stor visuell kraft. 
Han bygger stadig opp ny spenning, midt i en mektig islandsk natur der sau, hund og isbjørn blir aktører under flagrende nordlys. 

Og så gjenferdet fra 1700-tallet da, den døde gutten som vil ha hjelp av den levende til å få fred og oppreisning. 
Det er tidvis skummelt, men slett ikke verre enn det bør være. 

Gå og kos dere! 
",1
"Denne bør du virkelig se, føle, gråte, le og få med deg
Et episk mesterverk alle filmskapere med et poetisk hjerte skulle ønske de hadde laget. 

FILM: 
«Roma» er kanskje den filmen i år som vil gjøre størst inntrykk på alle våre sju sanser, og kanskje på de to neste også. 

Den er neddempet. 
Den er varm. 
Den er følsom. 
Den er poetisk. 
Den er kresen. 
Den er dramatisk. 
Den er hverdagslig. 
Den er stillestående. 
Den er kanskje et siste bevis på at en klassisk langfilm (gammelt og godt uttrykk) fortsatt evner å berøre, gi kunnskap, gi små og store rom for det vesle i det store. 

«Roma» er et funn av et ujålete kunstverk av en film. 
Et episk kammerspill fra en bydel i Mexico City satt til 1970/71 med et tidvis dramatisk bakteppe fra samfunnet rundt en tilsynelatende velfungerende middelklassefamilie. 

Her vi møter vi først og fremst hushjelpen Cleo. 
Hun som sammen med en annen som familien behandler som en «tjener», Adela, holder familien sveiset sammen. 
Og, det trengs ettersom den både sympatiske og usympatiske fruen i huset, biokjemiker Sofia, og hennes fjerne doktor og ektemannen Antonio, ikke er helt i vater. 
Cleo spilles av suverene Yalitza Aparicio. 
Hun kommer fra urbefolkningen i området rundt byen Oaxaca sør i Mexico. 

Et førstemøte med en skuespiller som gir stjerneklang. 
Det er også skuespillerprestasjoner i mesterklasse av barna som vi nesten ikke tidligere har sett maken til. 
Så nært, så underfundig og så troverdig. 
At det dukker opp en raring som på norsk synger «Barndomsminne frå Nordland» (Å eg veit meg eit land), er også passe absurd. 

Vedkommende skuespiller heter Kjartan Halvorsen og er oppført på rollelista sammen med det som ser ut til å være hele hans familie. 
Morsomt. 
Men, filmen er først og fremst om kvinnene, om Cleo, om oppvekst og om deres og hennes liv. 
Hvordan varsomme 
Cleo får sitt og alle de andres døgn, uker, måneder og år til å henge sammen og fungere. 

Vi blir helhjertet med når hun utfører de dagligdagse plikter som vekking av fire barn, lage mat, støvsuge, rydde, hente, bringe, handle, vaske igjen, hold igjen bikkja så den ikke forsvinner, henge opp tøy, jobb seint og tidlig, bli kjeftet på, treffe kjæresten, bli elsket, bli tatt med på turer og fester. 

Og, alt dette helt uten ytre action eller billige triks for å skape framdrift og dynamikk. 
Her dyrkes det hverdagslige til det ytterste. 
Vi kjøper det vi er med på i svart-hvitt likevel med et par meget delikate håndkolorerte sekvenser. 
Vi kan egentlig ikke få fortalt hvor suverent denne er billedlagt, nesten som en levende og langsom fotobok av mester Robert Frank. 

Og, da har vi ikke nevnt alle de fantastiske bilene av amerikansk opprinnelse, og lydene av disse, og nærbildene. 
Tidskoloritten er så detaljert og genial at du bare er så fordømt tilstede i Mexico City anno 1970, to år etter OL, politisk uro, studentdrap og under VM i fotball. 

I tillegg til alle de flyktige, men storslåtte menneskelige portrettene med lukt, hatter, barter, mat, drikke, kaos, langvarige scener fra kinoforestillinger, en rystende fødsel (der det ble brukt profesjonelle leger og jordmødre), svik, drømmer og drap. 

Ja, pluss alt det andre som i sum kalles selve livet. 
Denne filmen er et knippe håndskrevne postkort, nei, kvalifiserte og ekte kjærlighetsbrev til en oppvekst og til de kvinnene som var fundamentet rundt regissør og manusforfatter Alfonso Cuarón (mannen bak «Gravity», «Children of Men», «Og mora di også»). 

Regissøren har uttalt at denne filmen har han villet lage de siste femten åra, men det har altså tatt sin tid, men nå endelig var tida inne og flott moden. 
Han bygger historiene på sine frittstående erindringer, snapshots og minner, og den er semibiografisk uten å bli sentimental eller klisjéfylt. 

Dette er en film alle filmskapere med et poetisk hjerte ønsker de hadde fått til. 
«Roma» forblir ikke bare et minnekort fra en svunnen tid, malt i rosenrødt, ettersom det er noen usedvanlig rystende kapitler her fra nær meksikansk historie som nesten bærer bud om det som vil komme i framtida. 
I dag framstår jo regissørens hjemland nesten som en dommedagsnasjon med tanke på den blodige og grufulle narkotikakrigen som herjer både høy og lav. 

«Roma» har kinopremiere fredag og kommer på Netflix neste fredag! 
Viva, Roma. 
Gracias, Cleo. 
",1
"Filmanmeldelse «Hjemsøkt»:Søkt - som i anstrengt. 

Hjemsøkes av klisjeene. 

SKREKK/THRILLER 

«Hjemsøkt» 

Norge. 
15 år. 
Regi: 
Carl Christian Raabe 

Med: Synnøve Macody Lund, Ebba Steenstrup og Ken Vedsegaard. 

Om man i det hele tatt skulle tvile på nasjonaliteten til «Hjemsøkt», understrekes norskheten ganske greit i åpningen: 
En kald sexscene. 

Det blir både kveling og klasking av kjønn når Cathrine (Macody Lund) og hennes danske samboer Markus (Vedsegaard) går løs på hverandre på Ekebergrestaurantens dass. 
Like etter får hun en telefon: 
Faren hennes er død. 

VG+: 
Hovedrolleinnehaverne ble forelsket på settet 

Men det er ikke meningen at man skal ha sympati for Cathrine. 
Hun er uberørt av farens bortgang, for det er tross alt et halvt år siden de sist pratet. 
Hun booker dessuten en abort uten å fortelle samboeren at hun er gravid, og stikker deretter til Hadeland for å si ha det til farens gamle hus - og for å cashe inn noe arv. 

Hadde filmens oppbygging vært like iskald som hovedfiguren, kunne «Hjemsøkt» virkelig ha blitt spennende. 

Men på 79 minutter blir den en litt for anspent gjennomgang av slitte troper med liksom-nifs barnesang, skvettescener man kan stille klokken etter, obskure «flashbacks», tvilsom psyke og vendinger som sjelden kommer som noen overraskelse. 

At regissør Carl Christian Raabe i utgangspunktet er filmfotograf merkes. 
Regidebuten hans hadde hatt godt av mer tiltro til den solide visuelle historiefortellingen han for eksempel utviser i måten en kjellerdør bygges opp til å bli ondskapen selv. 
Om man ser bort fra enerverende høye skvettekommandoer, klarer filmens ellers spenstige lyddesign å gi huset et eget liv uten å overdrive. 
Denne stemningen, i selskap med Synnøve Macody Lunds kjølige tilstedeværelse kompenserer nesten for denne psykologiske thrillerens sult etter originalitet. 

Når «haunted house»-klisjeene sitter som en tvangstrøye blir det vanskelig å forme noe som er minneverdig. 
",0
"Litt kul, litt skabbete
Å lage en film om Shreks kattevenn uten egentlig å ha noen spesielt gode ideer, er dumt, men ikke risikabelt. 
Filmen sliter ut poengene sine etter en halv time, men hyggelig er den jo. 

Pus med støvler (Puss in boots). 

Amerikansk animasjon. 
2011. 
1 time, 30 minutter. 
7 år. 
Regi:Chris Miller. 
Med norske stemmer. 
I originalversjonen Antonio Banderas, SalmaHayek og Zach Galifianakis. 

Det finnes noen kule katter som klatrer så langt opp itreet at brannvesenet må ta dem ned. 
Dette er en juletreklatrer i februar.Nokså seif feiring av gammal moro. 

Katten med støvlene er en stilig birolle fra Shrek, der den sjølopptatte pusenfunker som en Zorro-ironi med Antonio Banderas' eksportlatinskesoveroms-stemme. 
Quiz: 
Hvilken kjent birolle ble tatt ut av konseptet og gjorttil hovedrolle, og det ble en klassiker? 

Det skjedde så vidt jeg husker bare én gang, og den gang varårsaken Peter Sellers. 
Du finner ikke sånne sellere på et vanlig torg. 

""Pus med støvlene"" er blitt en solidanimasjonskomedie med ramling og kjøring med kjerre og gjentatte meksikanskeforskrekkelser til blåserorientert guacamøl-musikk. 
Pusen og hans paradoksalebarndomsvenn Lille Trille skal stjele de magiske bønnene for å kunne klatre istengelen til Jack og finne gåsa med gulleggene. 
Underveis får de med seg enslags Catwoman. 
Handlingen er rett fram. 
Replikkene kunne vært konstruert i etIT-seminar. 
Alle bakgrunnene er stilige malerier, mens hovedrolle-figurenerøyter seg sjøl ned til skinnet. 
Det er ikke nok pels på dem til å vare en helfilm. 

Et egg er et egg. 
Ei gås er ei gås. 
Og det blir liksom ikkestil på det når den kårdekule hannkatten skal sitte ned og samtale om ""doer bedre enn dette."" 
Dessuten: 
Katter drikker ikke melk. 
Det får de diaréav. 

Katten med støvlene er kul å se på i ti minutter. 
",1
"Midtlivskrise
En bekreftelsessyk, men sjarmerende bagatell. 

Selv om fjorårets «Blue Jasmine» var et på alle måter kjærkomment comeback for regissøren Woody Allen, er det fryktelig lenge siden skuespilleren Woody Allen har vært å se i en god film. 

Allens siste minneverdige rolle var som en bitter, mannevond parodi på seg selv i «Anything Else» fra 2003. 
Og man må helt tilbake til «Deconstructing Harry» (1997) for å finne en virkelig vellykket film der han selv spiller hovedrollen. 

I «Fading Gigolo» makter imidlertid John Turturro å gjøre det Allen gjennom store deler av 00— og 10-tallet har forsøkt og mislykkes i, nemlig å nyttegjøre seg av 78-åringens betydelige karisma og unike komiske talent. 

Filmens noe søkte plott går ut på at den aldrende bokselgeren Murray (Allen) må stenge sitt tradisjonsrike antikvariat på grunn av dårlige tider, hvorpå han får den lyse ideen at han skal begynne å agere hallik for sin venn og deltidsansatt Fioravante (Turturro). 

Etter å ha overbevist sin yngre venn, som protesterer mest for syns skyld, kaster de to seg så ut i den mannlige luksusprostitusjonens forunderlige verden. 
Det er en reise som byr på høyst forutsigbare og overflatiske innsikter om relasjonen mellom kjærlighet og sex. 

Og den eneste som utstråler synlig begjær, er Murray — eller «Dan Bongo» som han kaller seg når han bedriver hallikvirksomhet - som ivrer for å maksimere inntjeningen. 

Med «Fading Gigolo» har John Turturro skrevet, regissert og gestaltet hovedrollen i en film hvor hans største regissøridol og flere generasjoner med kvinnelige sexsymboler gjentatte ganger insisterer på at han er en svært viril og seksuelt attraktiv mann. 
Det er ikke til å komme fra at dette er selve ordbokdefinisjonen på forfengelighet. 
Men makter man å se forbi det bekreftelsessyke utgangspunktet, vil man finne en enkel og famlende, men unektelig sjarmerende liten film. 

Det er en film Allen på et tidspunkt kunne lage i søvne; en film full av varme bruntoner, lun humor og - noe overraskende - en utpreget jødisk tematikk og komikk. 

Og selv om Turturro er filmens ubestridte hovedrolleinnehaver, stjeler Woody Allen hver eneste scene han er med i. 
Det er fristende å kalle det et comeback.Aksel Kielland 
",1
"Habil spenning
Høk over høk i en thriller som stadig tar nye vendinger 

Daniel Espinosa slo igjennom med «Snabba cash». 
""Safe House"" er hans første film ut etter at Hollywood slo kloen i svensken. 
Han gjør ikke skam på tilliten. 
Men så har han også fått plukke fra en ganske fin samling skuespillere, med Denzel Washington og Ryan Reynolds i tet. 

Førstnevnte leverer, som vanlig. 

Sistnevnte imponerte i Rodrigo Cortés' klaustrofobiske «Buried» fra 2010. 
Rollen som CIA-agent Matt Weston byr på mer tradisjonelle utfordringer, men Reynolds turnerer dem med innbitt følsomhet. 

Weston er utplassert på verdens kanskje kjedeligste agentoppdrag: 
Han bestyrer et ""Safe House"" i Cape Town – en forsterket varetektscelle som stort sett står tom. 
Helt til den en dag nærmest overbefolkes. 
Avhopperen Tobin Frost (Washington) er tatt til fange. 
Avhørere hentes inn fra Johannesburg. 
Knapt er de i gang før huset stormes av tungt bevæpnede leiemordere. 

Frost og Weston slipper unna med et nødskrik. 

Men hvilke opplysninger er det Frost er i besittelse av, som gjør ham til et ettertraktet mål for så mange? 

Og hvem er de egentlig, de som jakter på ham? 

Med det som utgangspunkt ruller «Safe House» ut som en kompetent thriller, full av stadige vendinger og vrier. 
Spenningen holdes oppe av at vi aldri vet hvem som egentlig er til å stole på. 
Hyppig bruk av håndholdt kamera skaper nerve, nærhet og intensitet, og gir en relativt stilfull og forseggjort film. 

Manus mikser konspirasjonsteori og anstendighet på en kanskje noe lettbent, naiv og forutsigbar måte; men i naiviteten ligger også en tiltalende anstendighet. 

Klisjeene er der i hopetall; sjangertro og lite originalt utført, enten det dreier seg om biljakt, slåsskamper eller skuddvekslinger. 

Men er du ute etter lett fordøyelig og lett glemt underholdning, er «Safe House» et greit valg. 
",1
"Mer Sid, takk!
For lite Sid og engasjerende historiefortelling i tredje «Istid»-runde 

HANDLER OM: 
Det ustoppelige dovendyret Sid «stjeler» med seg tre store egg med håp om å bli forelder han også - som sine venner, mammutene Manny og Elly. 
Eggenes egentlige eier - en enorm dinosaur - liker slett ikke Sids initiativ, og tar med seg både sitt avkom og et forfjamset dovendyr til et underjordisk univers befolket av dinosaurer, kjøttetende planter og lugubre kjempeinsekter. 
Pluss en klin gal røyskatt med personlighetsforstyrrelser. 
Sid må reddes og Istid-gjengen må ut på nye, livsfarlige oppdrag. 
Alt mens ekornet Scrat denne gangen jager både nøtter - og damer! 

DOM: 
Kun tre år har gått siden Sid, Manny, Diego og de andre flyktet fra tidsriktig global oppvarming i en film som havnet på topp ti listen over de mest sette filmene på kino i Norge i nyere tid. 

Det føles lenger siden, for i mellomtiden har verden sett dataanimerte lekkerbiskener som «Rottatouille», «Kung Fu Panda» og «Wall-E», som både teknisk og fortellermessig befinner seg i en annen liga. 
Konkurransen om de yngstes gunst og kinopenger er knalltøff. 

Fra animasjonsnerder har jeg hørt at det på pelsen man ser hvor bra grafikken har blitt. 
Og jo da, Manny og Ellys lodne ytterplagg duver overbevisende og naturtro på en helt annen måte enn i de to første filmene. 
Visningen denne anmelder overvar ble dessuten vist i 3D, noe som ga en ekstra dimensjon til forfølgelses- og actionsekvensene vi har blitt vant til i serien. 
Like idérik og sprelsk som de ovennevnte fra konkurrerende studioer blir det likevel aldri. 

Det fortellermessige fortjener imidlertid å få litt på pelsen, her skranter det fortsatt. 
Man stoler for mye på gags og til tider billig situasjonskomikk uten at det knyttes til noen historie som engasjerer. 
Oppdraget for våre venner denne gang utelukker dessuten favoritten Sid i flere lange sekvenser. 
Reaksjonene fra barna i salen da de så og hørte «den ekte» Sid før visning gjorde meg overbevist om én ting: 
De kan ikke få nok! 
Dagfinn Lyngbøs geniale tolkning - der andre legger stemme har Lyngbø med enorm respekt for materialet formet en elsket karakter - har blitt en klassiker og noe å strekke seg etter for andre godt betalte skuespillere som får jobben. 

Han overfører på mesterlig vis sin lune verdensanskuelse som har vært en suksess på scenen til den evige optimisten Sid. 
Hans «erstatter» i Istid 3 - den gale røyskatten med Åsleik Engmarks stemme - er også hyper så det holder, men mangler Sids naive sjarm. 

Istid 3 ender opp som en litt for lite nyskapende etappe, og dersom nok en film er under planlegging i serien forlanger vi mer av dovendyret Sid. 

ØYSTEIN DAVID JOHANSEN 
",0
"Søtt, snilt og sjarmerende
Regi: 
Michael Dowse 

Manus: 
Elan Mastai 

Skuespillere: 
Daniel Radcliffe, Megan Park, Adam Driver, Rafe Spall, Zoe Kazan, Mackenzie Davis, Rebecca Northan, Jemima Rooper 

Drama/komedie/romantikk 

Canada/Irland 2014 

Wallace (Daniel Radcliffe) har seriøs hjertesorg. 
Han droppet ut av medisinstudiet etter at han fant kjæresten tett omslynget med en av lærerne, og har ikke vært ute av leiligheten på nesten et år. 

Så møter han Chantry (Zoe Kazan). 

Eneste haken er at hun dessverre er i et forpliktende forhold til Ben. 
Wallace velger å ignorere tiltrekningen, og sier ja til å være venner. 
Etter hvert viser det seg derimot at han ikke klarer å fortrenge følelsene sine. 
Vil hun tilgi ham for å ha vært uærlig gjennom hele vennskapet deres? 

Filmen er en søt historie om ung kjærlighet, men mangler det lille ekstra som kunne ha gjort den magisk. 
Bortsett fra scenen i prøverommet hvor Chantry sitter fast i kjolen sin, er det lite seksuell spenning og dårlig kjemi mellom hovedpersonene, og det er vanskelig å engasjere seg fullstendig i karakterene. 

Verken manusforfatter eller regissør har vært borti sjangeren tidligere, noe både regien og manuset lider under. 
Daniel Radcliffe fungerer middels bra i rollen, men han blir til tider for anonym. Zoe Kazan er herlig annerledes, men likevel ikke nok til at hun blir uforglemmelig. 

Så, alt i alt, søtt, snilt og sjarmerende, men uten de helt store høydepunktene. 
",0
"Nye spark fra Jackie
Regi: Gordon Chan. 
Med: 
Jackie Chan, Claire Forlani, Lee Evans, Julian Sands. 
Am. komi-action. 
11 år. 

Evigunge Jackie Chan med nye spark og smittende humør i forutsigbar innpakning. 

Intet er nytt med Jackie. 
Alt han foretar seg på lerretet, er skåret over samme lest. 
Det handler om høye spark, rask reaksjonsevne og kuler og krutt. 
Og smilet er aldri langt unna. 

Og nettopp denne humoren - riktignok ganske så tøvete - er det som tross alt har en viss sjarmverdi. 

I «The Medallion» er han en Hongkong-basert politiinspektør som må jobbe med Interpol om en større sak. 
Det handler om forbrytere i gigantformat og en liten gutt som besitter evnen til å formidle evig liv. 

Ferden går til Irland, der også den iverstyrte inspektør Watson (energisk spilt av Lee Evans) involveres i skurkejakten. 

Historien er forutsigbar så det holder, overraskelser er det få av. 
Men smilet sitter løst, og Jackie Chan har noe herlig ujålete og upretensiøst i sin håndtering av action med komisk tilsnitt. 
",0
"TV-anmeldelse Dallas:Klisjeer i kø 

TV-premiere av «Dallas» på TV2 i kveld 21.45. 

På den bredeste Texas-dialekt, med beste ondskapsfulle JR-undertone, er det fire ord som bedre enn noen oppsummerer inntrykkene av nye «Dallas», som har premiere på TV 2 i kveld: 

«Same shit, new wrapping». 

Verden har ikke forandret seg i «Dallas». 
Man kunne i beste fall håpe at det i beste fall ser slik ut. 
Men det gjør egentlig ikke det en gang. 
Her står klisjeer og forutsigbarheter i kø: 

Selvfølgelig er JRs sønn, som han knapt nok har hatt kontakt med, like ond og utspekulert som sin far. 
Arvens forbannelse hviler tungt over denne delen av familien. 

Selvfølgelig er Bobbys sønn, som ikke engang er hans egen sønn, sin fars godhet opp av dage. 
Her er det miljøfaktoren som slår ut i full blomst. 

Selvfølgelig er kvinnene like vakre som sist. 
Bilene likeså. 

Gjensyn 

De som tilhører den første såpegenerasjonen føler vel kanskje en viss gjenkjennelse til JRs «nye» liv slik vi møter ham i den første episoden. 
Noen av de andre rollefigurene fra den gang dukker også opp og all verdens TV-sminke kan ikke endre på det faktum at de også er preget av tidens tann. 

Sånn sett absolutt til glede for ur-fansen. 
Dessverre spilles det meste ut veldig fort, det er ingen overraskelser i noen scener. 
Her er det svik og bedrag fra første bilde. 

Jo da, serien er proft laget. 
Det visuelle inntrykket er storslått. 
Det er ikke spart på glitter og stas. 

Som tidligere 

Hvorfor i all verden skal jeg gidde å se på dette? 

Trenger jeg å si at jeg er meg selv svar skyldig? 
God sommer og velg gjerne et annet reisemål enn Dallas. 
",0
"Blodig moro
«Django Unchained» er velsmakende spagetti-western à la Tarantino, tilsatt en stor dose alvor. 

FILM: 
Jeg er en av dem som syntes «Inglourious Basterds» (2009) var en selvdiggende, overlesset smørje av en tålmodighetsprøve, fylt med snirklete monologer uten ende. 
Starten på «Django Unchained» ga meg derfor bange anelser, for her var han igjen, den prisbelønte Christoph Waltz, Tarantinos nye alter ego, alltid like velvillig innstilt og så enerverende veltalende at man knapt tør å spørre fyren hva klokka er, av frykt for å bli viklet inn i en bisetning man aldri kommer ut av. 

Men, som dere kan se på terningen, Waltz tok ikke knekken på meg denne gangen. 
I stedet blir han gradvis en ganske så likandes figur. 
Kanskje skyldes dette at han er blitt en godhjertet dusørjeger som leverer døde kjeltringer til myndighetene. 
En annen grunn kan være at han skaffer seg en makker, i form av den frikjøpte slaven Django (Jamie Foxx) og sammen legger de ut på leting etter Djangos kone. 
Eller skyldes det rett og slett at Quentin Jerome Tarantino fra Knoxville, Tennessee er mer på hjemmebane når han skildrer slaveriets grusomme historie i sørstatene enn når han lar jøder skalpere nazister i det okkuperte Frankrike? 

Gjennomført 

I motsetning til «Basterds», er «Django Unchained» aldri kjedelig. 
I løpet av de 165 minuttene begår Tarantino bare én virkelig skurrende bommert, i sekvensen der Don Johnson og hans KKK-pionerer sliter med å se gjennom de hvite hettene. 
Resten av filmen er svært underholdende, selv for en som ikke er oppvokst på næringsfattig spagetti-western. 

Monologene er kortere, manus forteller noe som likner mer på en god historie, Jamie Foxx er en fåmælt, gåtefull hevner som det er lett å heie på og Leonardo DiCaprio er skrekkinnjagende som plantasjeeier og hobbyfrenolog med sans for «mandingo», en form for gladiatorkamper mellom muskuløse slaver som trolig ikke har funnet sted i den skala det presenteres her. 

Hyllest til Corbucci 

Tarantino er ikke kjent for sine historisk korrekte drama. 
Han er den evige tenåring og har brukt mye av sitt liv på å hylle sjangerfilmer av diskutabel kvalitet. 
Han har ikke satt seg fore å lage et faktabasert oppgjør med slaveriet. 
Nei, han har villet lage en western med en svart helt. 
Og han har gjort det gjennom en hyllest til en av sine egne helter, Sergio Corbucci, som regisserte voldelige, dystre cowboyfilmer på italiensk, blant dem «Django» fra 1966. 

Denne tilsynelatende pubertale hyllesten inneholder imidlertid også et alvor som kommer fram gjennom praktfulle skuespillerprestasjoner. 
I tillegg til de nevnte, er Samuel L. Jackson uforglemmelig som veldressert slave. 
Filmen har fått 18-årsgrense, noe jeg tror mange gamere på 13 vil le godt av. 
Ser vi bort fra et par scener, er volden i «Django Unchained» latterlig i sin rødskvettende overdrivelse. 
Man kunne like gjerne satt 18-årsgrense på ketchup. 
",1
"Glimrende hjemmeskrekk
Meget enkel, meget effektiv og meget gjennomført hjemmesnekret skrekk. 

HANDLER OM: 
Et ungt samboerpar - med samme navn som hovedrolleinnehaverne! 
- begynner å føle underlig nærvær i huset sitt i San Diego. 
Lyder, rystelser, skumle fornemmelser - de blir livredde. 
Og etter hvert kan den unge kvinnen avsløre at dette er noe som har fulgt henne siden åtteårsalderen. 

Mannen, på sin side, er Mann - og skal ordne opp. 
Han kjøper derfor et avansert filmkamera samt en lydopptager. 
Og opptakene begynner... 

DOM: 
Her er den, altså, den mest hypede og tilbedte og omtalte skrekkfilmen i USA siden «Blair Witch Project» (1999) - men enda mer lønnsom, visstnok: 
Det skal være laget for 15 000 dollars og ha tjent inn 100 millioner. 
Så langt... 

Man kan bli skeptisk av mindre. 
Det viser seg: 
Uten grunn. 
Fordi: 
Filmen er faktisk genuint skremmende; snikende, intelligent, avventende og avmål skremmende. 

I motsetning til det sadistiske blodbadet i en serie som «Saw», går filmskaperne her adskillig mer sublimt til verks: 

De to unge er fanget i en slags polstret interiørfelle som de velger aldri å forlate - de vet de ikke kan unnslippe, uansett. 
De befinner seg i et mentalt innelukket rom. 
Der djevelskapen først og fremst ventes på. 
Ulidelig, uavvennelig og snikende, alt fortalt i en konsekvent dokumentarisk stil: 
Det er de selv som holder kamera, det er de selv som registrerer alt som skjer, der er (nesten) totalt isolert om sin frykt og sin visshet om at noe skal skje. 
Men hva? 
Og hvordan?! 

Ikke et øyeblikk slippes illusjonen om at dette er «skuespill». 
Aldri forlates påstaden om at dette er «sant». 
Ikke et sekund forlates filmens egen syke logikk, som dog er basert på helt normale menneskers skjebne som ventende lus på ondskapens fluepapir. 
",1
"Søstrene Boleyn
Vakre bilder, men snublende ord. 

Jeg liker kostymefilmer. 
”Søstrene Boleyn” er en fantastisk rekke imponerende kjoler, hatter, kroner, vester, jakker, bukser og skjørt. 
Den er også filmet i svimlende vakre omgivelser, med ekstremt vellagde kulisser, og dyktige skuespillere som kameraet elsker 

Jeg skulle bare ønske at historien matchet filmens utseende, men det gjør den definitivt ikke. 
Dermed virker ”Søstrene Boleyn” som et svært påkostet såpedrama som med mindre budsjett ville blitt gjemt bort på formiddags-tv. 
Det er lov å være skuffet over resultatet! 

Farlige intriger ved kongens hoff 

Historien foregår i England på begynnelsen av 1500-tallet, der diplomaten Thomas Boleyn griper sjansen når det ryktes at kong Henry den 8. trenger en elskerinne. 
Det kan føre familien opp rangstigen og sikre dem økonomisk. 

Han setter sin vakre datter Anne (Natalie Portman) på saken, men når hun feiler blir det søsteren Mary (Scarlett Johansson) som mestrer oppgaven og får Boleyn-familien inn ved kongens hoff. 
Anne føler seg sviktet og dette blir begynnelsen av en rekke farlige intriger som kan koste dem livet. 

Dialog fra kiosklitteraturen 

Alt så langt er vel og bra. 
Filmen har et godt anslag og regissør Justin Chadwick fører oss dyktig inn i intrigen. 
Det er både morsomt, spennende og interessant. 
Men så hardner plottet til, og det er da jeg melder meg ut. 
For den ene billige intrigen avløser den andre, og snart mister figurene sin troverdighet. 

Skuespillerne gjør så godt de kan, men blir hemmet av dialog fra kiosklitteraturen som ikke står i stil til filmens betagende utseende. 
Det skurrer og gjør at jeg ikke lenger tror på det jeg ser. 

Portman og Johansson et ""dream team"" 

Jeg vil ikke legge noe skyld på verken Portman eller Johansson, et ""dream team"" for mange på kino, og de viser igjen sine styrker som skuespillere. 
De er også omgitt av dyktige fjes som du kanskje ikke husker navnene på, men som du helt sikkert har sett i bedre filmer. 

Problemet må ligge hos manusforfatter Peter Morgan, som har bearbeidet Philippa Gregorys roman. 
Av og til virker det som om han forsøker å kanalisere ”Glamour” og ikke ”Elizabeth”, og det er ikke rett tilnærming til dette stoffet. 

Derfor blir ”Søstrene Boleyn” en delt opplevelse: svært vakre bilder, men en historie som snubler i sine egne ord. 
",0
"Tørr og tafatt ungdoms-onani
De vet bare denne ene tingen: 
I åpnings-scenen skal hovedpersonen onanere. 
Dessuten har han kule plakater på gutteromsveggen. 
De tror dette er en garanti for humor. 
De er idioter. 

Amerikanske ungdomsfilmer har kommet inn i en stygg bakrus. 
Mennesker med urimelige forventninger til eget talent har oppdaget at det finnes en kilde til humor i den oppdiktede Øhh-generasjonen, de vet bare ikke hvordan humor ser ut eller hva man skal med den. 

Michael Cera fra «Superbad» spiller en super-søt og sutresnill litteratur-nerd som altså ble uforklarlig hvalpe-intellektuell på tross av at mor hans ser ut som avfall fra Sex and the City, far hans er Steve Buscemi som egentlig kler arbeidsløshet – og han bor i en trailerpark der Zach Galifianakis fra «The hangover» er mammas trash-kåte badboy-elsker. 
Med andre ord: 
Nok en gang en skikkelse som er så oppdikta at han ville fått Peter Pan til å himle med øynene. 
Og verre: 
Det monumentalt selvopptatte liksom-vesenet har en forteller-stemme som snakker i tungvinte setninger som Peter ikke ville ha skjønt en dritt av, og hvis Woody Allen hadde fått høre dem, ville han ha blitt skamfull på de lesekyndiges vegne og brent «Manhattan» på bålet. 
Og enda verre. 
Også samtalene er ordrike, knitre-tørre papir-tirader. 
Cera finner ei dame som bare elsker Frankrike. 
Hun snakker slik menn som bare så damer i Dagsrevyen, tror at de kulturelt overspente snakker. 
Og da hovedpersonen en kort periode får hjelp av en genre-sementert, indisk kamerat, står også han for en uelegant, poengløs oppstyltethet uten sjarm eller satire. 

Noen av oss går rundt og tror at Adrian Mole var den opprinnelige årsaken til alle disse misforståtte tenåringene som snakker med seg sjøl. 
Men det var kanskje Ferris Bueller. 
Problemet er at en ironisk-voksen ungdoms-illusjon er blitt overført fra de skrivedyktige til bokstav-zombiene i Hollywoods underkratt av overflødig hjernemasse. 
Derfor er «Youth in revolt» blitt en komedie uten komikk og en romanse uten verken kjærlighet eller sex. 
Handlingen er tatt fra C.D. Paynes bokserie om en kåt tenåring, og det filmen gjør er å blottlegge hvor få interessante påfunn forfatteren egentlig har skrevet. 
Dessuten er Miguel Arteta fra Puerto Rico en ukonsentrert regissør som klarer å skusle vekk deilighetene når ei halv handlegate eksploderer. 
Nesten hver eneste scene består i at skuespillerne står og ser på hverandre, og filmen får et patetisk, urytmisk fravær av driv. 

Michael Cera er en uvesentlig skuespiller som aldri bærer scener. 
Woody Allen laget i 1972 «Play it again, Sam» der en mann uten selvtillit fikk hjelp av Humphrey Bogarts spøkelse. 
Cera blir til sin tøffe dobbeltgjenger François. 
Som franskmann-påfunn dør skuespilleren så ubarmhjertig at han burde vært kalt Rigor Mortis. 
Dessuten virker det slett ikke som om han er ute etter sex, men sympati. 
Erik Solheim ser kåtere ut. 
«Youth in revolt» handler om at Cera er jomfru og skal forsøke å få pels på pluggen og pinne i tomaten eller hva det heter. 
Derfor forelsker han seg i ukjente Portia Doubleday og sliter seg ut på å få det til. 
Kunne han ikke bare ha fått et rom på Paradise Hotel? 

Følg meg på Twitter: 
@arilabra 
",0
"Usentimental forbrødring
Petter Næss har laget en film om forbrødring mellom fiender i annen verdenskrig, og han har klart å unngå sentimentalitetens feller. 

Into the White 

Regi: 
Petter Næss. 
Med: 
Rupert Grint, Stig Henrik Hoff, David Kross, Florian Lukas, Lachlan Nieboer, Kim Haugen, Knut Joner, Sondre Krogtoft Larsen. 
Manus: 
Ole Meldgaard, Dave Mango, Petter Næss. 
Norge 2012.Musikk: Nils Petter Molvær. 
Lengde: 
1 time 40 minutter. 

Sentimentalitet og mangel på troverdighet er fallgruvene når man vil lage film om forbrødring mellom fiender under 2. verdenskrig. 
Regissør Petter Næss har unngått dem begge ved hjelp av en solid og dempet fortellerstil. 

Jeg gikk til visningen med en viss skepsis da forhåndsomtalen jo har røpet at vi skal få se britiske og tyske soldater samarbeide for å overleve i det norske, ville vinterfjellet. 
Hvorfor skal vi tro på slikt – hvorfor plaffer ikke de tre tyskerne ned de to engelskmennene, eller omvendt, straks partene kolliderer i en avsidesliggende hytte? 

Men manusforfatterne (se faktaramme) og regissøren sannsynliggjør at det enkleste i ødemarken ikke alltid er pistol. 
Samtidig forstår Næss at han må bruke mye av filmens spilletid på å gi forbrødringsprosjektet hard motstand før det overhodet kan bli snakk om samarbeid og ikke bare splid innenfor forblåste vegger. 

I starten blir stemningen riktig giftig da den tyske løytnanten Horst Schopis (Florian Lukas) trekker en delelinje over hyttegolvet og holder de to britene som krigsfanger i rommets ene ende. 

Mens snøstormen sender isnende kulde gjennom glisne tømmerstokker, forsøker de hissigste karene å ramme motparten med hån og spott. 
Heldigvis har regissøren plukket dyktige skuespillere til å utforme distinkte rollefigurer og lar dem snakke en troverdig blanding av tysk og engelsk. 

På britisk side blir den svært så dannede jagerpiloten Davenport (Lachlan Nieboer) en slående kontrast til mannen fra Liverpools arbeiderstrøk, Robert Smith (Rupert Grint), som spytter ut sin naziforakt på folkelig vis. 
Flott typetegning. 

På det tyske laget er spekteret også godt ivaretatt. 
Løytnant Schopis framtrer som en tysk hedersmann, sersjant Wolfgang Strunker (Stig Henrik Hoff) er en fåmælt, utholdende kriger mens korporal Josef Schwartz (David Kross) er den harde, dedikerte nazisten vi er opplært til å tro at alle tyskerne var. 

Nå krever det mye av dramaturgisk stigning, både på det ytre og det indre planet, for å holde et fem manns kammerspill gående uten at publikum taper interessen. 
Men manuset gir stadig nye vrier i takt med at maten og veden minker og infeksjonen vokser faretruende i gammelt sår. 

Når døden truer og fiendene til slutt velger å samarbeide, har regissøren lykkes i sitt forsett: 
Vi er blitt så kjent med den enkeltes styrke og svakhet at vi ønsker at de skal greie seg, alle fem. 

Å nyansere bildet av fienden kan først gjøres årtier etter krigens slutt. 
Likevel kan man si at «Into the white» er laget før. 
Næss menneskeliggjør motparten slik regissør Christian Carion gjorde i «En dag uten krig» (2005): 
For å kunne feire julaften under 1. verdenskrig la skotske, franske og tyske soldater ned våpnene og ble for en stakket stund venner i skyttergravene. 
Men den filmen plumpet litt ned i sentimentalitetsgrøfta. 
Næss bruker i stedet nordlyset til et vanvittig flott, samlende bilde: 
Under nattehimlen er vi alle like, uavhengig av hvilket våpenmerke som pryder uniformene. 
",1
"Anmeldele:«Skammerens datter» 

Et eventyr som ikke har noe imot å bli skittent på hendene. 

FILM: 
I den såkalte virkeligheten kjemper som regel et land med et annet om samme territorium. 
I popkulturen kan utvidelsen av ett fantasirike gjøre at de andre også vokser. 

Den påkostede danske «Skammerens datter», som er basert på Lene Kaaberbøls roman, ville neppe fått så uhorvelig mye penger til å bygge opp sitt langstrakte fantasiland, om den ikke hadde hatt noe av den samme blandingen av eventyrlighet og brutalitet, skjønnhet og skitt, som verdens favorittfabel «Game of Thrones». 
Drager er det visst også. 

Dansk fantasirike 

I en krok av dette fantasiriket, Dunark, bor Dina (Rebecca Emilie Sattrup). 
Dina og moren Melussina (Maria Bonnevie). 
Dina og moren er begge «skammere». 
Andre mennesker ser ned og viker unna når de ser dem, fordi de har evner som gjør at hvis de ser noen i øynene, kan de se hva i livet sitt de skammer seg over. 

Dette er et fiffig premiss og en bro mellom det middelalderske og det moderne: 
Kvinnene som blir kalt hekser er egentlig en slags terapeuter, som har som jobb å få andre til å konfrontere det de skyver unna, det de gjør selv om de vet det er galt. 

Tingenes tale 

Men så drepes fyrstefamilien i Dunark, og Melussina blir tilkalt for å granske blikket til den overlevende fyrstesønnen Nicodemus (Jakob Oftebro), som mistenkes for mordet, for å finne ut om han er skyldig. 
Dermed trekkes både hun og datteren inn i hoffintrigene. 

Dunark er en nydelig verden i en blek palett, som får liv og troverdighet gjennom regissørens tydelige interesse for ting, for verktøy og arbeid. 
Når et kupp gjør at den gamle fyrstefamiliens bannere blir skiftet ut, ser vi hvordan de nye flaggene lages og farges. 
De som passer på dragene, har spesielle våpen og innretninger i tungt tre egnet for å styre beistene hit og dit. 
Det overnaturlige gir inntrykk av å være normalt, noe man driver med på daglig basis, ikke noe som er funnet opp for en films skyld. 

Står ikke stille 

Men der scenografen farer av sted med god oppdrift under vingene, snubler manusforfatteren etter. 
Så mye av det som sies i første del av «Skammerens datter» er flate redegjørelser for lovmessigheter og samfunnsforhold, der folk ramser opp sin egen leksikonbiografi snarere enn å knytte bånd seg i mellom. 

Dina og Nico er brått nære venner uten at forholdet mellom dem har blitt skikkelig etablert. 
Som tilskuer vil jeg gjerne stå stille og se meg litt om i de påkostede og praktfulle omgivelsene, men handlingen piskes videre i tempo den ikke er helt bekvem med. 

Jakob Oftebro spiller med en fin åpenhet, og et hint av veikhet, i rollen som den utsvevende tronarvingen. 
Men etter det innledende tilbakeblikket gir ikke rollen ham mange nyanser å ta tak i, og frem til sluttminuttene er han i stor grad henvist til én modus. 

Det er også Maria Bonnevie, som hadde fortjent mer bakgrunn og handlingsrom. 
Kanskje blir det mer av dette i oppfølgeren som det åpenbart legges opp til. 
Og Dunark er et sted hvis farer det unge publikummet sikkert kunne tenke seg tilbake til. 
",1
"Det veldige vingespennet
«The Dark Knight Rises» er like underholdende som de første Batman-filmene. 
Den er bare ikke like smart. 

FILM: 
Musikken bruser. 
Batman-trilogien er en symfoni. 
Regissør Christopher Nolan viste sin sanne natur som orkesterleder av det store format med en gang han fikk budsjettene han ville ha. 
Han er en mester i å holde flere melodilinjer i gang samtidig, og la dem plutselig samle seg i stigende crescendoer mot et felles klimaks. 
Actionscenene hans, ikke alltid så oppsiktsvekkende i seg selv, får kraft og nerve av den kløktige klippingen, talentet for å pense dem inn på samme spor på riktig tidspunkt. 

«The Dark Knight Rises», trilogiens tredje kapittel, viser også hvor langsiktig Nolan tenker, hvor strategisk han er med hvilke ledetråder han legger ut. 
Her kommer skikkelser fra de foregående filmene tilbake, frøene som ble plantet i hodene på kinopublikummet nesten uten at de var klar over det, har vokst og blitt klare for innhøsting. 
De småfilosofiske spørsmålene som er blitt stilt underveis, blir besvart, eller i alle fall nesten. 
Slik sett er «The Dark Knight Rises» en tilfredsstillende avslutning på en storslagen filmfortelling. 
Den er likevel den klart svakeste av filmene. 

Det er ikke til å komme unna at Nolan er blitt mindre sofistikert og mer stormannsgal med årene. 
«Inception» var slik sett et illevarslende jærtegn: 
En ambisiøs og imponerende, men ufullkommen film som nær satte sin egen selvhøytidelighet i halsen. 
Sammenlignet med «The Dark Knight», trilogiens feirede andre avsnitt, er «The Dark Knight Rises» mindre smart og mer storslagen. 
Det samme kan sies om den massive, maskekledte skurken Bane (en oppsvulmet og ugjenkjennelig Tom Hardy) som ikke har på langt nær samme farlige, visjonære karisma som Heath Ledgers legendariske Jokeren. 

Fienden i Batman-filmene har aldri vært de sedvanlige gjengledere eller mafiosoer, men de uavhengige spillerne, bakmennene som bruker de kriminelle som brikker i sitt eget, ambisiøse spill (ikke les videre om du ikke vil vite handlingen i de første filmene). 
Mannen som i første film, «Batman Begins», ble presentert som Henri Ducard (Liam Neeson), var en slags gammeltestamentlig Gud, en som ville rense Gotham City med brann og undergang og bygge en bedre by fra ruinene. 
Jokeren i «The Dark Knight» var mer av en tradisjonell Djevel, en kaosagent som ville provosere de gode til å gjøre det onde, en impulsiv terrorist som kastet rundt seg med fyrstikker bare for å se det brenne. 
«The Dark Knight Rises» har sin egen versjon av kampen mellom de lovlydige og de lovløse. 

Kriminaliteten er tilsynelatende nedkjempet i Gotham City. 
Batman (Christian Bale) har forsvunnet etter å ha tatt på seg skylden for forbrytelsene begått av den tidligere distriktsadvokaten Harvey Dent (Aaron Eckhart), for å la ham forbli et symbol på den ubestikkelige og lovene han innstiftet, få leve. 
Batmans alter ego Bruce Wayne lever en selvvalgt eremittilværelse i østfløyen på familiepalasset, fratatt all livslyst og virkelyst etter å ha mistet kjæresten Rachel. 
Gothams rike overklasse lever, på overklassers vis, i sorgløs overflod. 
Men fra et hovedkvarter i Gothams kloakk nører Bane opp under de fattiges misnøye og samler de utilpasse til en hær. 
Når han slipper løs det oppdemmede arsenalet av folk flest, oppstår et barbarisk anarki som virker inspirert av den russiske revolusjon. 

Denne ettertenksomme tilnærmingen til superheltsjangeren, til spørsmålet om godt og ondt, gjør at Batman-filmene alltid har vært mer interessante og hatt en annen klangbunn enn filmene om for eksempel Superman og Spider-Man. 
Dette er filmer som vil mye. 
De får til mye av det de prøver på. 
Men ikke alt. 

Christopher Nolan, som har skrevet manus til filmene sammen med broren sin, tar iblant noen snarveier for å få de filmatiske puslespillene sine til å gå opp. 
Ikke alle er smarte. 
Den voldsomme betydning som ble tillagt Harvey Dent-figuren, som var grunnen til at «The Dark Knight» endte som den gjorde, virket aldri nødvendig eller sannsynlig. 
Samme premiss ligger under «The Dark Knight Rises», og fører til lignende tvister i plottet som er vanskelige å svelge 
- Dents skjebne er fremdeles det som skaper unødvendige rifter mellom hovedpersonene. 

En annen svakhet er at «The Dark Knight Rises» er et enormt regnestykke rent plottmessig. 
Den rommer en rekke avstikkere og aproposer, ikke alle like spennende. 
Dette går hardt utover den menneskelige faktoren. 
Bale har en fin sørgmodighet i hovedrollen, men verken Hardy, Marion Cotillard eller Joseph Gordon-Levitt får brukt sine betydelige evner som skuespillere. 
De må nøye seg med å være marionetter i maskineriet. 
Heldigvis er Michael Caine der, en bauta i bakgrunnen, en stødig emosjonell forankring som filmen trenger. 
Og Anne Hathaway, som en skjelmsk og uforutsigbar Catwoman, lysner filmens monotone mørke hver gang hun dukker opp på lerretet. 

Et gjennomgangstema i Christopher Nolans filmer er illusjon og teater. 
Han har en forkjærlighet for maskespill og avledningsmanøvre, for bilder som snus opp ned. 
Motstanderne i «Memento», «Insomnia», «The Prestige» og «Batman»-filmene forsøker alle å narre hverandre til å tro at virkeligheten er en annen enn hva den er. 
«Inception» handler om å bygge blendverk og forestillinger. 
«The Dark Knight Rises» har noe av det samme, men Banes bløffer er ikke like elegante som for eksempel Jokerens. 
Løsningene og forklaringene er ikke fullt så tilfredsstillende. 
Hånden som gjør en manøver for at publikum skal glemme å se på den andre, er ikke like rask. 
«The Dark Knight Rises» er mer konvensjonell enn hva man er vant til fra Nolans side. 

Disse innvendingene betyr ikke at det er snakk om en dårlig. 
Hærskarene som vil strømme til kinosalene, kommer antagelig ikke til å føle seg snytt. 
Både de tette nevekampene og de veldige fugleperspektivene av en by under angrep, sitter der de skal. 
Batmans credo er en av disse filmene som klarer å være underholdende i nesten tre filmer, som verken taper det store bildet eller det lille bildet av syne, som både har en filosofisk dimensjon og en fryd over nye leketøy, som et slags bat-fly som mest av alt ligner en genmodifisert metalltordivel. 
Og alle de villfarne skjebnene lander mykt i den siste halvtimen, så fint orkestrert at det nesten er poetisk. 

Men det var grunn til å forvente enda litt mer. 
",1
"Film:Disney-dueller 

«Saving Mr. Banks» er en film om tilblivelsen av en bemerkelsesverdig film. 
Før filmen kunne bli en realitet, måtte to av barnekulturens giganter slåss ferdig, med hverandre og seg selv. 

Filmen vi snakker om er «Mary Poppins» (1964), som forteller musikalsk og fargesterkt om en av filmhistoriens best kjent og magiske barnepiker. 

Gigantene involvert er selveste Walt Disney (Tom Hanks) og forfatteren av den originale boken, britiske P.L. Travers (Emma Thompson). 

Disney skal ha forsøkt å få til en filmatisering i 20 år før han lykkes. 
Travers var nemlig svært så skeptisk til å la en pengegrisk, overfladisk og alltid lettbent - etter hennes oppfatning - amerikaner mishandle hennes historie. 

I denne filmen møter vi en svært så ydmyk og romslig Disney. 
Og en svært så striks Travers. 
Begge deler er selvfølgelig tolkninger, som man skal tvile på - mildt sagt. 

Likevel er det et faktum at mye i det kompliserte møte mellom de to og vanskelighetene med å stable filmen på bena, er godt dokumentert. 
Blant annet fordi Travers insisterte at møtene der filmen ble utviklet, skulle tas opp på bånd. 
Og båndene eksisterer fortsatt. 

Historien har utvilsomt både gode og interessante sider. 
Sannhet eller ikke; den er også underholdende og velspilt. 

En film som så til de grader beveger seg i de mest sentrale kretser i amerikansk filmhistorie, burde utvilsomt vært brennhet Oscar-kandidat. 
Men den fikk ikke en eneste nominering. 

I mine øyne er den store svakheten at den blir så enormt overtydelig. 
I sitt forsøk på å belyse en tilknappet, gyselig kontrollerende og på mange måter dypt ufordragelig forfatter, går man bramfritt rett på en vanskelig barndom og et farskompleks på størrelse med Australia. 
Mens Walt Disney selv utpekes til rollen som verdens mest forståelsesfulle psykoterapeut. 

Og når alt for lite overlates til fantasien i en historie som dypest sett handler om fantasi, må det bli noe trekk for plumpe overfortolkninger. 
",1
"Gullkort i lettvekter
Regi: 
Mark Waters. 
Med: 
Reese Witherspoon, Mark Ruffalo. 
Am. romantisk komedie. 
For alle. 

To av Hollywoods gullkort, Reese Witherspoon og Mark Ruffalo, sjarmerer seg gjennom en romantisk komedie i lettvekterklassen. 

Vi har sett det bedre før, i filmer som «Heaven can wait» og «Ghost» - der det handler om døde mennesker som dukker opp som «spøkelser», fordi de har noe ugjort. 
Skjønt 
- Elizabeth (Witherspoon) er ikke helt død. 
Hun ligger i koma ved sykehuset der hun er ansatt som hardtarbeidende og dyktig lege. 
Familien leier ut leiligheten hennes, til livstrette, shabby - men smukke 
- David (gromgutten Ruffalo). 
Han har ikke kommet over at kona døde brått to år tidligere, og døyver sorgen med alkohol, snacks og dårlige filmer på TV. 
I all denne elendighet viser Elizabeth seg, hun går gjennom vegger og bord - et spøkelse bare David kan se og høre. 

Hva som så skjer, er temmelig forutsigbart. 
Gjennom episoder og småprat finner de en felles tone, en mollstemt akkord som utvikles til dur. 
Duoen Witherspoon og Ruffalo er severdige i seg selv, og behersker aldeles fortreffelig å få mye ut av en tynn historie. 
Filmen er både glatt og enkel i forhold til temaet rundt «nær døden»-opplevelser eller spiritisme. 
Som romantisk komedie er den også i det klisjéfylte hjørnet. 
Men for en del er det mer enn nok å hygge seg med i lag med Ruffalo og Witherspoon. 
",0
"Burnt
Kokkefilm med sløve kniver. 

Burnt er en kokkefilm med sløve kniver. 
Det starter dårlig med en fortellerstemme som forklarer hele premisset for historien, noe som er allment kjent som et tegn på slapp historiefortelling. 

Regissør John Wells må ha glemt regelen ""Show, don't tell"". 
Det er ingenting i voice over'en som publikum ikke kan forstå selv senere i filmen. 

Bradley Cooper leser da også inn disse replikkene med minimalt engasjement. 
Han vet at dette er bullshit. 

Det setter tonen for en film som har noen gode elementer, men mangler det viktigste, en hovedperson å bry seg om. 
Cooper spiller nemlig en ufyselig fyr med psykopatiske trekk. 

Sikter mot tre stjerner 

Superkokken Adam Jones (Bradley Cooper) har hatt en lengre pause fra restaurantbransjen etter en fadese i Paris. 

Nå drar han til London, der han overtar kjøkkenet på restauranten til sin gamle venn og hovmester Tony (Daniel Brühl). 

De samler et mannskap bestående av både nye og gamle kokkekollegaer, og sikter seg inn mot den tredje stjerna i Michelin-guiden. 

Men konkurransen er knallhard, og Adam innhentes av sin egen fortid. 

Maten i filmen er vakkert komponert og anrettet av mesterkokken Marcus Waering. 
Scenene der rettene kokkeleres, er kjappe, energiske og fulle av fres. 

Kokkenes arbeidsklima skildres som et beinhardt kappløp mot klokka, med Adam Jones som nådeløs teamleder. 

Jeg har ikke kunnskap om dette er en troverdig fremstilling av et tre-stjerners kjøkken, men Adam Jones fremstår som en satan uten sosiale antenner, og vil sannsynligvis virke mer avskrekkende enn tiltrekkende på potensielle småkokker. 

Men det kan ikke underslås at kjøkkensekvensene har en vitalitet som resten av filmen mangler. 

Slapp kjærlighetshistorie 

Adams forhistorie er en litt diffus blanding av ung dårskap og galopperende narkobruk. 

Nåtidslinja preges av en uinteressant konkurranse med en annen mesterkokk (James McAvoy), og en slapp kjærlighetshistorie mellom Adam og kokken Helene, spilt av Sienna Miller. 

Cooper og Miller spilte også mot hverandre i American Sniper, som ble innspilt bare noen måneder før denne. 
Der spilte Cooper en Navy S.E.A.L. Kanskje er det derfor han fremstår alt for bøff og veltrent for rollen i Burnt? 

Filmen må finne seg i å bli sammenlignet med Jon Favreaus Chef, en humørperle om kokken som går tilbake til sine røtter etter et nederlag. 
Adam Jones velger motsatt taktikk, men det er dessverre lite glede å spore i Burnt. 

Samme hvilket resultat historien gir, så må man spørre seg hvorfor disse figurene egentlig gidder gjøre det de gjør. 
Filmen greier ikke å formidle kjærligheten og lidenskapen for mat som jeg antar man må ha for å lykkes på dette nivået. 

Coopers stjernestatus tar nok ikke skade av denne filmen, men det er vanskelig å knytte bånd til figuren han spiller her, og det er vanskelig å tro fullt og helt på historien som serveres 
",0
"Film:Sobert og flott om barn og alvorlig sykdom 

«Kule kidz gråter ikke» er en sober, presis, velspilt og meget god film om et uhyggelig vanskelig emne: 
Barn og alvorlig sykdom. 

Å komme i mål med et tema som barn og kreft, vil uten videre måtte være en kraftprøve av en balansegang. 
Det er så ufattelig mange steder man kan trø feil. 

«Kule kidz» trør ikke feil, noe sted. 
Når man i korte øyeblikk havner i litt tvil, er det hovedsakelig på vegne av voksenrollene. 
Kanskje er det da en voksen anmelders egen redsel for emnet som da stikker frem? 

Men det blir aldri noe problem. 
For regissør Katarina Launing vet hvor det skal satses og jobbes og utvikles: 
Med barna selv. 
Og da går alt strålende. 

Denne filmen er en remake; originalen er nederlandsk. 
Men det finnes intet fnugg av stiv kopiering. 
Det handler om barn på den vanskelige terskelen til ungdomslivet. 
Neste år er det ungdomsskole. 
Barneskolen skal bare først avvikles med leirskole og fotballturnering. 

For Anja er fotballturneringen det viktigste. 
For hun elsker fotball og hun er sterk og selvstendig og god. 

Hun har en «rosa» venninne, en sterkt beundrende småvokst venn - og en pøblete motstander i en ny gutt i klassen, som mener at jenter verken kan eller skal spille fotball. 
Med andre ord: 
Et helt normalt klasseliv for 11 - 12-åringer. 

Etter en slåsskamp begynner Anja å blø neseblod - og den påfølgende legeundersøkelsen viser at hun er syk. 
Meget syk. 

Resten av filmen handler om Anjas sykdom. 
Det høres kanskje deprimerende ut. 
Men er det stikk motsatte. 
For det det egentlig handler om, er vilje til liv, vilje til kamp og den omsorgsfulle oppfinnsomheten som er mulig å bruke for å vise omsorg. 

Det er Anja selv som viser vei, sammen med vennene sine. 
Der voksne i alle sine ulike roller helst vil glatte over under dekke av å ville «skåne» barna (men først og fremst seg selv), der er barna i stand til å sette ord på ting, finne praktiske løsninger, akseptere tragedien, men fortsette å hylle livet. 

Det er lenge siden jeg har grått som mye som under denne filmen. 
Men man føler seg aldri lurt. 
For man utsettes aldri for kalkulert sentimentalitet, snarere en modig og renslig og befriende frittalende historie om et tema som er ubeskrivelig vanskelig. 

Barna er nevnt; de er strålende! 
Mia Helene Solberg Brekke i den vanskelige hovedrollen kan ikke kalles annet enn et uttrykksfullt funn, med all hennes styrke, svakhet, raushet og fortvilelse. 

Og når bare barna har tatt over og de voksne har fått summet seg litt, følger også de godt opp, særlig Jeppe Beck Laursen som den ikketøvende Dr. Bart. 

«Kule kidz gråter ikke» er en klok, sår, følt, faktisk underholdende og frigjørende film! 
",1
"Inntil overgriperen
Kvalitetene i pedofilifilmen «Michael» veier ikke helt opp for ubehaget ved å se den. 

FILM: 
«Michael» er en ubestridt kvalitetsfilm. 
Den er vellaget på alle vis. 
Den konkurrerte i hovedkonkurransen i Cannes i fjor. 
Og likevel er den nesten umulig å se på. 

Ingen sympati 

Tittelens Michael (Michael Fuith) er en unnselig hvermannsen, en ufiks eremitt. 
Han går på jobb, lager middag og ser på tv. 
Og så har han en tiårig gutt innesperret i kjelleren, og som er gjenstand for gjentatte seksuelle overgrep vi heldigvis slipper å se. 
Debuterende regissør Markus Schleinzer konsentrerer seg heller om å vise logistikken fangeholdet krever, rutinene og normaliteten som omgir det uhyrlige. 
I den grad det ligger noe budskap eller noen føring her, må det være at vi ikke uten videre skal få lov å avskrive overgriperen som et uhyre, at også dette faller innunder paraplyen av det menneskelige. 
Samtidig inviteres vi på ingen måte til å sympatisere med Michael, ulikt Kevin Bacons skyldbetyngte pedofile i «The Woodsman». 
Denne mannen møter sitt offers sorg og raseri med uttrykksløst ansikt og virker ikke å ta innover seg hva han faktisk gjør. 

Antitabloid 

Ønsket om å lage «Michael» kom etter at opprullingene av Fritzl- og Kampusch-sakene i regissørens hjemland Østerrike tøyde verdens forestillingsevne om hva folk var i stand til å gjøre mot hverandre. 
I et intervju sier Schleinzer at han var forbløffet over at så få skrev om sakene utenom massemediene, og at han ikke ville overlate overgrepshistoriene til de sjokkerte og sjokkerende krigstypene. 
Filmen hans er da også antitesen til det tabloide: 
Den er en registrerende, nøktern gjenfortelling av et hendelsesforløp. 
Det håndholdte, men rolige kameraet gir en dokumentarisk følelse snarere enn å virke forstyrrende. 
Schleinzer har jobbet som castingansvarlig for landsmannen Michael Haneke, og har arvet mentorens distanserte og dissekerende tilnærming til mørkt materiale. 
«Michael» kommuniserer snedig og flytende, visuelt mer enn verbalt. 
Det klippes kjapt, på talende tidspunkter. 

Smertefullt 

Problemet er rett og slett temaet. 
«Michael» er en smertefull film. 
Spørsmålet som må stilles er om den, for alle sine fortrinn, gir seeren nok, i form av ny innsikt eller opplevelse, til at den betydelige anstrengelse det er å se filmen fra begynnelse til slutt virker verd det. 
Om den, tross den sobre og rene formen, gir deg noe som avishistoriene ikke kunne, utover intenst ubehag. 
Det er jeg ikke sikker på. 

Det er de som mener at man bør sette seg grundig inn i menneskeskapte uhyrligheter, at noe annet er å kaste blår i øynene på seg selv. 
Jens Bjørneboe var en av dem. 
Selv er jeg skeptisk. 
For å hindre gjentagelse av svarte historiske kapitler og vurdere vårt eget samfunn, trenger vi naturligvis å vite at skrekkelige ting skjer. 
Men trenger vi virkelig å vite hvordan? 
",1
"Deilig uoriginal
«Crazy Heart» er på de fleste måter en eneste stor klisjé. 
En fordrukken countrysanger, Bad Blake, reiser rundt og holder ukurante, søvngjengeraktige konserter på ukurante spillesteder i ukurante amerikanske småbyer. 
Han er ute av kontakt med musen, og har ikke skrevet en sang på mange år. 
Han har en voksen sønn, men null forhold til ham. 

Sangeren som en gang var protesjeen hans, fløtepusen Tommy Sweet (Colin Farrell), har langt forbigått ham i popularitet. 
Blakes liv er enestående tomt: 
Svake konserter med dårlige band han plukker opp på stedene han besøker, tom sex på skitne motellrom. 
Ansiktet er furet, værbitt; han puster tungt, svetter, øynene svømmer i whiskey. 
«How are you, Bad?», hilses han. 
«I'm worse», svarer Blake. 
Så møter han en journalist, alenemoren Jean (Gyllenhaal), og får en uventet siste sjanse på livet. 
«Bad» blir myk som smør. 

«Crazy Heart» er nesten en blåkopi av den fine «Tender Mercies» (1983). 
Så det er kanskje ikke noe å si på at dén filmens hovedrolleinnehaver, Robert Duvall - som endog fikk en Oscar for sine anstrengelser den gang da - både er birolleskuespiller og medprodusent her. 
I «Crazy Heart» har Jeff Bridges, en av Hollywoods fremdeles litt uoppdagede skatter, overtatt Duvalls rolle. 
Bridges gjør det meste og det beste ut av den: 
Kroppen hans ser ut som innlevd lær, han puster og pruster og lirer av seg «one-linere» som føles dyrekjøpte (Spørsmål: 
«Hvor kommer sangene dine fra?». 
Svar: 
«Fra livet, uheldigvis»). 
På scenen kan Blake/Bridges minne om Waylon Jennings. 
Av den er han en Kris Kristofferson i ekstremt dårlig fysisk form. 

Filmen mangler i lange strekk det helt store dramaet. 
Det føles egentlig ganske deilig. 
Når dramaet omsider kommer, en halvtimes tid før slutten, føles det som verdens største og viktigste. 
Det er fordi du på det tidspunktet bryr deg veldig mye om hvordan det skal gå med Bad Blake. 
Hvilket igjen betyr at «Crazy Heart» er et slikt «lite» karakterdrama vi nesten aldri får se fra Hollywood-hold nå lenger. 
MORTEN STÅLE NILSEN 
",1
"The Expendables 3
Som å bli slått med slegge to timer i strekk. 

Det hjelper ikke med vanlige filmanmelder-kriterier når jeg skal mene noe om The Expendables 3. 

Å se den er som å bli slått med slegge to timer i strekk. 
Og i denne sjangeren er det et pluss. 

Filmen er ekstremt enkel, men også så latterlig tøff at all motstand er nytteløs. 
Den er etter alle solemerker en skikkelig drittfilm, men det er en morsom drittfilm! 

Oppdager gammel fiende 

Historien er skrevet av Sylvester Stallone selv, sannsynligvis hamret ned på tastaturet med boksehansker. 

Barney Ross (Stallone) oppdager under et eksplosivt oppdrag at hans gamle fiende Stonebanks (Mel Gibson) fremdeles lever. 
Han oppløser sitt gamle team og rekrutterer nye leiesoldater for å ta Stonebanks, som nå er en mektig våpenhandler som kontrollerer sin egen hær i landet Azmenia. 

Men Barneys gamle kollegaer, Lee Christmas (Jason Statham), Gunner Jensen (Dolph Lundgren), Toll Road (Randy Couture) og Ceasar (Terry Crews) er ikke helt fornøyde med å bli pensjonert. 

Filmen går hardt ut med en spektakulær redningsaksjon på et tog for å hente det gamle Expendables-medlemmet Doc (Wesley Snipes), som er et vellykket tillegg til det gamle persongalleriet. 

I tillegg spiller Antonio Banderas en morsom rolle som spansk gærning som presser seg inn i gruppa, og vi får velkomne gjensyn med Arnold Schwarzenegger, Kelsey Grammer og Harrison Ford. 

Men de nye og unge ansiktene greier ikke å markere seg blant veteranene. 
Verken Kellan Lutz, Ronda Rousey eller Victor Ortiz får nok tid eller dialog til å bli fullverdige tillegg. 
Og rekrutteringen av dem gjør at filmen mister tempo cirka midtveis. 

Ekstremt mye action 

Men når regissør Patrick Hughes sparker i gang actionsekvensene, gjør han det med smell og brak i alle kanaler. 
Her er det ekstremt mye action, som er velgjort og med flere imponerende stunts. 

Det skal likevel sies at det merkes smertelig godt at The Expendables 3 ble laget med tanke på 13-årsgrense i USA. 
Det fører til rotete og kjapp redigering for å unngå å vise voldens konsekvenser. 
Det gjør filmen litt balleløs. 

Det ironiske i norsk sammenheng er at filmen likevel beholder den samme 15-årsgrensen som de to forgjengerne hadde, siden vi ikke har 13-årsgrense, og filmen er for voldsom for 11-åringer. 

Til tross for flere svakheter i filmen, blant annet noen dårlige digitale effekter og en suppetynn historie, så klart, er det likevel mye å sette pris på her for en actionelsker som meg. 
Den har vegg-til-vegg-action med høy bodycount, enorme eksplosjoner og et skikkelig aggressivt lydspor som føles i brystkassa. 

Mel Gibson ser ut til å trives i skurkerollen, der han lar galskapen få fritt spillerom, og den interne kjeklinga i Expendables-gjengen er fornøyelig. 

Dessuten inneholder filmens klimaks et skikkelig cheesy Stallone-sitat som tangerer hans beste/verste øyeblikk fra 1980-tallet. 
Så dette er godkjent actionføde med en sterk eim av popcorn, men neste gang må han lage enda hardere action! 
",1
"The Killing S04 E01-04
Kvalitet noir på overtid. 

Jeg ble overrasket da Netflix valgte å gjenopplive The Killing for en ny siste sesong. 
Serien, som er basert på den danske suksessen Forbrytelsen, har speilet sin skandinaviske opphavserie på forbilledlig vis. 

Den har beholdt det beste fra handling, nordisk natur og persongalleri - til og med den populære strikkegenseren ble med over Atlanteren. 
Men serieskaper Veena Sud endret og foredlet krimplottene, og ga serien en treffende blek og skitten smak av den amerikanske nordvesten. 

Også slutten på de to seriene klang i samme toneart. 
Begge endte etter 3 sesonger med en oppslukt og selvdestruktiv detektiv som ikke makter å holde sinne tilbake i møte med ondskapen. 
Det virket som et naturlig og vellykket punktum for The Killing, men nå fortsetter altså serien på egenhånd med en 6 episoders svanesang. 

Holder: - We just got to keep our story straight Linden. 
No one is going to find him. 
No one is going to know what we did. 

Etterforskerne etterforskes 

Et skudd i magen og ett i hodet. 
Raseriet boblet i detektiv Sarah Linden (Mireille Enos) da hun satte to kuler i sin egen sjefs kropp. 
Han var hennes mentor og elsker, men han var også seriemorderen som hadde drept en mengde unge jenter og skåret ringfingeren av dem. 

Når vi nå gjenopptar besøket er liket hans dumpet i innsjøen, blodflekkene vasket bort og Linden og kollega Stephen Holder (Joel Kinnaman) tilbake på kontoret. 
Men! 
En brysom kollega har fått ferten av at noe er muffens, og våre antihelter sliter med å holde fasaden. 

I tillegg får de en ny sak å bryne seg på. 
En velstående familie er brutalt myrdet i eget hjem. 
Eldstesønnen er eneste overlevende, og alle spor leder mot han og den hemmelighetstunge militærskolen han går på. 

Der styrer den autoritære oberst Margareth O'Neal (Joan Allen), som raskt havner på kollisjonskurs med den sosialt keikete etterforsker Linden. 

I korteste laget 

Jeg skulle ønske Netflix hadde gått for tradisjonelle 13 episoder og ikke bare 6 - det blir litt halveis. 
Som vanlig skal vi innom en del mistenkte før en verdig morder avsløres. 
Det krever møysommelig oppbygging for å fungere, men her blir vi bare så vidt kjent med flere av de mistenkte. 
I tillegg brukes det verdifull tid på å hive inn ”spøkelser"" fra tidligere sesonger. 

Holders narkotikaavhengighet og Lindens problematiske familieforbindelser kastes inn i miksen for å sette våre detektivvenner på ytterlige prøvelser. 
Det var elementer som fungerte fint da de hadde god tid til å spilles ut i tidligere sesonger, men oppleves som unødige og tafatte når de resirkuleres inn i ett allerede tettpakket krimplott. 

De mange og repeterende handlingstrådene hemmer til tider framdriften, og serien oppleves i perioder irriterende seig i spenningsnerven. 
Men heldigvis: 
Et godt mordmysterium skinner gjennom, og allerede ved slutten av episode to, så brer den kjente og kjære følelsen av ”må bare se en episode til” seg i kroppen. 

Blek og stemningsfull noir 

The Killing har hele tiden vært en stilsikker serie. 
Den er en blek noir hvor solen holdes på kjølig avstand, regnet skinner i HD og luftige kamerakjøringer fanger både furuskog og Seattles skyline. 
Sammen med stemningsfull og monoton musikk gir dette serien en del øyeblikk av nesten meditativ karakter. 

Kameraet henger ofte med på utsiden av vinduene, enten vi er på militærskolen eller på biltur med politiet, den avstanden fungerer godt sammen med seriens lavmælte uttrykk, og gir i tillegg mange flotte speilbilder av natur og landevei som glir forbi. 

Et velkomponert utsnitt av en knust Linden som ser seg i et ødelagt speil er et tydelig bilde på en serie som også jobber godt med symbolbruken. 

Velspilt radarpar 

Sarah Linden har blitt en av de siste årenes mest minneverdige TV-etterforskere. 
Med stokk stive armer, og et ansikt som ser omtrent likt ut enten det fråder av sinne eller jubler av kjærlighet. 

Det blir etter hvert mye å hanskes med for Linden når selvforakt, redsel og sinne kjemper om den interne kontrollen, og skuespiller Mirielle Enos gjør en utmerket jobb med å beholde detektivens knappe uttrykk i skvisen mellom alle de kraftige følelsene. 

Jeg har også sansen for Joel Kinnamans rolle som partneren Stephen Holder. 
Han er komisk i sine streberske forsøk på å opptre streetsmart, og blir en ganske brekk-ekkel besserwisser når han finner ut at han skal bli far. 
Men Holder er aldri langt unna ydmykheten, og han treffer som en troverdig og sympatisk fyr – som overrasker med å referere Vincent Van Gogh. 

På overtid 

Til tross for at The Killing har beholdt mange av sine styrker og fortsetter å levere velspilte, solide og spennende krimhistorier, så oppleves denne sesongen som en kort og unødvendig siste etappe. 
Jeg likte den brutale og åpne slutten på sesong 3. 
Den hugde seg inn i brystkassa, og øste ut spørsmål i stedet for svar. 
Nå er den mystikken borte, og The Killings ettermæle har fått seg noen tykke strøk med gråmaling. 

Merk! 
Denne anmeldelsen er kun basert på de fire første episodene. 
Slutten er jo ganske så sentral for en krimserie, og det er godt mulig at også The Killing sesong 4 kan overraske i siste akt. 
",1
"Nydelig-komisk Tarantino Light
St. 
Quentin har gjort det eneste lure: 
Han har laget en Tarantinotino, en lightversjon av seg sjøl der historien faktisk engasjerer. 

Det går ikke helt an å underslå at han har karikert krigsfilm-genren i den forstand at den karismatiske nazien får lov til å overspille seg sjøl som om han var krigsklovnenes Laurence Olivier. 
Men også det er ålreit. 
Christoph Waltz sjarmerer seg gjennom handlingen slik ressursrike SS-ere skulle være: 
Smilende, velutdanna og kompromissløst sadistisk. 

Vi møter obersten på den franske landsbygda i en av Tarantinos nydelige innlednings-samtaler av den vedvarende sorten. 
På andre sida av trebordet sitter den franske melkebonden og svetter ned på sine jødiske flyktninger under golvet, mens Landa torturerer ham langsomt med en mistenkelig, selvdyrkende vennlighet av den sorten som foresatte kan tillate seg. 

Deretter til denne filmens dirty dozen: 
Ute i friluft regjerer løytnant Brad Pitt over en alliert mordergjeng av hensynsløse jøder. 
De sprer frykt blant nazistene fordi Bjørnejøden slår i hjel fanger med baseball-kølle, og fordi apachen Pitt forlanger at alle døde tyskere skal skalperes. 

Pitt spiller som om han var en blanding av John Wayne og Lee Marvin; kjevepartiet hans er forskjøvet så sterkt at han ikke kan si bokstaven f (eller kanskje var det j), og den vanligvis ganske småsmale familiefaren er rektangulert så han ser ut som en norgespakke i fjeset. 

Også den rollen ligger på grensen til å være en klovn i tarantivoliet, men det er noe standhaftig ved den ned-karikerte stilen som gjør at filmen er langt mer snodig enn blærete. 
Den skulle vært blærete. 
Det er den ikke. 

Hendelsene (det finnes en italiensk original fra 1978 med en annen handling) utvikler seg dessuten i til en fri historisk improvisasjon, en henrykt eskapisme for de som ble lei seg da Hitler overlevde «Der Untergang». 
Uten å vite om hverandre planlegger en bitter jødisk jente og Pitts elitestyrke å blåse til Schwarzwald en nydelig gammeldags kino der hele nazi-eliten kommer for å se Göbbels siste heltefilm. 

Alle som har sett Tarantino-filmer, forventet seg egentlig en slags «Hot shots 5» med grensesprengende millenium-vold. 
Men hvis en tar med at nazier pleide dø i gamle krigsfilmer, holder skildringene seg innenfor det naturlig skadefro, men ikke direkte obduserende. 

De fleste Tarantino-scenene er velbalanserte og drøye. 
Regissøren tar seg tid uten å ty til fakter. 
Dessuten er Mélanie Laurent og Diane Kruger så gode kvinneroller at filmen til tider ser ut som en sånn nederlandsk (eller dansk) koloritt-serie som pene mennesker går hjem fra korøvelse i petrikirken for å få med seg på tv. 

Musikken er mesterlig, og ikke prangende. 
Morriconiseringen av «Til Elise» på franskbygda er stor. 
Bruken av sangen med tekstlinja «so good to be young then» under fortekstene antyder at vi befinner oss i den tårefylte nostalgiens paradis (kinoen), og at vi skal hygge oss sentimentalt. 

Uten å røpe noe: 
Den ørlille delen av sluttscenene der den jødiske hevnerskens rasende ansikt projiseres på røykmassene, må være stjålet fra en klassiker, men jeg vet ikke hvilken. 

Og så til det viktigste: 
Er det med en Mexican standoff? 
Ja. 
Det er. 

Følg meg på Twitter: 
@arilabra 
",1
"TV-anmeldelse «Hvite gutter»:Pappaguttproblemer 

Guttemenn på Oslo vest leter etter meningen med det hele. 
Hjertet ditt blør, ikke sant? 

«Hvite gutter» 

Norsk dramakomedie i 10 episoder. 
Vises på Dplay fra 7. til 16. januar. 
Kommer på TVNorge til våren. 

Med: Erik Hvattum Bjørnstad, Jørgen Evensen, Johannes Roaldsen Fürst, Torjus Tveiten. 

Mellom 2005 og 2015 føltes det som om nesten all populærkultur, i særdeleshet den norske, handlet om mer eller mindre unge menn som hadde vansker med å «finne sin plass i voksenlivet». 
(Tendensen kulminerte i Knausgårds «Min kamp», et foreløpig siste, særdeles uttømmende ord i saken). 

Siden da har vi i tiltagende grad fått lære at den andre halvparten, jenter, har sitt, de også (tenk det!), ikke minst via «vår egen» «Skam». 
Det burde være en selvfølge at begge kjønns utfordringer i livet er like mye verdt. 
Men det er ingen tvil om at tidsåndens lyskaster, i dette øyeblikket i historien, ikke er plassert på den unge gutten og mannen. 

Nyåret 2018, etter – eller midt i – #metoo, kan såldes synes som det verst tenkelige tidspunktet å lansere en TV-serie om hvite, privilegerte guttemenns luksusproblemer på. 

Les også: 
«Game Of Thrones» med comeback i 2019 

At disse guttemennene ikke bare befinner seg i Norge, men sågar på Oslos ypperste vestkant, får ikke akkurat sympatien til å blusse opp, det heller. 
Vet ikke disse menneskene at «hele Norge» «hater» måten de sier «halla», «ass», «gutta» og «hva skjer ’a» på? 

Nuvel. 
De fire antiheltene i seriens midte er under alle omstendigheter gjenkjennelige typer: 
Evighetsstudenter i 20-årene, retningsløse, festglade, livsudyktige og tilsynelatende single. 
Ja, såpass retningsløse og festglade er de, at de i den første episoden fikser alkohol til et par tenåringer, og som takk for bryet får lov til å være med på «fjortisfest». 

De fire har ikke noe bedre å gjøre, etter å ha blitt avvist på en «classy» lunsj med mer sobre «gutter» i deres egen alder. 
(Disse er mer voksne av seg, det vil si opptatt av seilersko og dyre klokker, samt «business, mingling og networking»). 

Fjortisene er også de skeptiske til de unge gamlisene, selvsagt. 
Men det er før de finner ut de fire en gang i tiden, for sånn cirka 6–8 år siden, var tenåringer de også, og dessuten kongene av sitt kulls russefeiring. 

Russefeiringen, virker det som, er enhver vestkantungdoms høydepunkt i livet. 
De fire sullikene får en velkommen anledning til å gjenopplive gullæraen for en stakket aften, og blir sentimentale og takknemlige som følge av det. 
De er fortsatt unge. 
Men de savner allerede å være enda yngre. 

Les også: 
«Match» – verdens beste kommentatorboks 

Så mye mer enn det skjer ikke i den sympatisk spilte, men nokså tynne første episoden som VG har fått se. 
Som for øvrig blir fullstendig stjålet av det eneste (angivelig) voksne mennesket vi får møte, nærmere bestemt Henrik Mestad som en uansvarlig vestkantpappa av uslåelig «douchebag»-kaliber. 

Serien kan selvsagt komme til å bli bedre, morsommere og varmere etter hvert. 
Enhver generasjon møter likeartede utfordringer, og har all rett til å lage sine egne historier om de samme evige problemene. 
Men målet bør være å finne noe originalt og innsiktsfullt i dem. 
Det virker det ikke som om «Hvite gutter» helt er i stand til. 

Anmeldelsen er basert på den første av 10 episoder 
",0
"Varm, men klisjéfylt
Hvorfor fortelles så mange outsiderhistorier helt likt? 

FILM: 
De outsiderne, du, de er like overalt. 
I alle fall på film. 
De drikker seg fulle og forsover seg til jobben og trygler om en sjanse til i møte med sine stivbente overordnede, som er det musikklærervikaren Kasper (Benjamin Helstad) gjør i begynnelsen av «Rett vest», i en lang og tennergnissende flau scene i møte med Trine Wiggens rektor. 
Eller: 
De drikker seg fulle og sovner på sofaen, som er tilfellet med Kaspers far, Georg Margrethe (Ingar Helge Gimle). 
Dette er symbolisert gjennom hva som møter besøkende og bekymrede slektninger: 
Oppsamlede aviser foran døren, tomme flasker og bokser på stuebordet. 
Allerede er vi i et tretten-på-dusinet-landskap der trette filmkonvensjoner brukes for å få frem åpenbare poenger. 

Det åpenbare 

Det står stor respekt av den unge og nesten absurd hardtarbeidende filmskaperen Henrik Martin Dahlsbakkens evne til å få stablet spillefilm etter spillefilm på bena, men iblant merkes hastverket. 
Og når man har hastverk, er det lett å falle tilbake på det åpenbare og velprøvde, så man slipper å tenke seg om en gang til. 
Hvilket man iblant burde gjort. 

Heldigvis blir «Rett vest» bedre etter dette, selv om veien til Ona fyr likevel føles i overkant velkjent. 
Det er dit Georg, som liker å gå i kvinneklær, og Kasper, som er vàr og ubekvem i møte med sin uortodokse far, bestemmer seg for å dra, for å gjøre et siste ærend for Kaspers avdøde mor, og om du nå skulle se for deg at det skjer et og annet på den reisen som likevel bringer far og sønn nærmere hverandre, så tar du ikke så helt feil i det. 

Det skal sies at i flere av episodene merkes talentet som den rastløse Dahlsbakken utvilsomt besitter. 
En lang kveld rundt et bål på stranden, dit Kasper brått blir invitert av en henrivende venninnegjeng, virker spontan og levende. 
Og møtet med et eldre ektepar som lever med betydelige utfordringer (Anne Krigsvoll og Reidar Sørensen), viser at det går an å lage små bihistorier som er både enkle og troverdige samtidig, der det skinner gjennom en varme som ikke trenger å være så komplisert for å oppleves som ekte. 

Varm historie 

«Rett vest» er da også en varm film, noe det naturalistiske, ujålete spillet til Helstad og Gimle bygger oppunder. 
Men denne varmen viser seg vanskelig å ramme inn. 
Dahlsbakken synes ikke å ha noen sterk visjon om hvordan dette skal ende, utover at ting skal ordne seg. 
Dermed avsluttes «Rett vest» som den begynte: 
Litt kjedelig og uten klare ideer, men med en følelse av at man unner rollefigurene at det går bra. 
Det er ikke helt nok. 
",0
"Intenst spennende drama med mann og telefon
Dansk politithriller i lukket rom. 

FILM: 
En thriller uten å se en eneste hendelse? 
En actionfilm med bare én synlig skuespiller? 
Dette er essensen i Gustav Möllers danske debutfilm «Den skyldige». 
Det er blitt en av de mest halsbrekkende spenningsfilmene jeg har sett på lenge. 

Mye er takket være Jakob Cedergrens eminente skuespill. 
Kameraet hviler på ansiktet hans omtrent hele tiden, og der leser vi hele dramaet: Angst, raseri, tvil, besluttsomhet, trass, fortvilelse, sluhet, you name it! 
Han spiller politimannen Asger Holm, som åpenbart er suspendert fra sin vanlige jobb og satt til å videreformidle innkomne telefoner på Alarmsentralen 112 i København. 

Kidnappet 

Mellom alle oppkallinger fra berusede damer som velter på sykkel og ditto menn som blir robbet av horer, kommer en telefon fra en kvinne som kaller seg Iben (Jessica Dinnage) og som later som om hun snakker til sin lille datter Mathilde. 
Ibens stemme er svak og tilsynelatende desperat, det framgår at hun sitter i en bil på vei nordover fra byen og at hun er kidnappet. 
Asger må holde henne på telefonen så lenge som mulig, mens han kontakter politipatruljer som er på veien og forsøker å dirigere dem til området mobilen ringer fra. 
Men han har ingenting annet å gå på enn en gråtende stemme som bare kan svare ja og nei på hans spørsmål. 

Suspendert 

Dette er strengt tatt en sak som Asger skal overlate til andre etterforskningsledere og utegående patruljer, men han klarer ikke slippe taket i dramaet. 
Vi aner at engasjementet har noe å gjøre med saken han er suspendert for; han skal i retten neste dag og avgi forklaring sammen med partneren Rashid. 
Det nager ham, gjør ham oppfarende overfor kollegene på alarmsentralen som forsøker å dempe han og holde ham innenfor restriksjonene han er pålagt. 

Stadige nærbilder av Asgers ansikt, svettedråper på overleppa og blodskutte øyne, øker spenningen. 
Han ringer Ibens hjemmetelefon og får svar av den livredde seksåringen Mathilde, som forteller at pappaen med besøksforbud og kniv har hentet mamma og at baby Oliver ligger på soverommet hvor pappa har nektet henne å gå inn. 
Gradvis framtrer konturene av et nokså velkjent familiedrama. 

Oneman-show 

Men gradvis avsløres det også at dette er en historie som ikke beveger seg i forventet retning. 
Dramaet snur og vender på seg, alt mens politimannen er alene i bildet. 
Det er i telefonen alt skjer. 
Det blinker faretruende rødt på sentralbordet, Asger river av og på seg headset’et mens ulike stemmer trer fram: 
Iben, ektemannen, Mathilde, politipatruljen, hovedsentralen, Asgers makker Rashid. 
Asger som gir ordre, brøler, trøster, overtaler, spilt med stor overbevisning av Jakob Cedergren som et oneman-show i halvannen time. 

Det er en imponerende prestasjon, og et lovende stykke arbeid av debutanten Gustav Möller. 
Den krevende lukket-rom-settingen, som vi har sett tidligere i filmer som «Phone Booth», fordrer en fingerspissfølelse hos regissøren. 
Unge Möller fikk publikumsprisen under Sundance-festivalen for denne filmen. 
Høyst fortjent. 
",1
"Prinsessefjas på tomgang
Hollywood vet å utnytte unge jenters prinsessedrømmer. 

I «Prinsesse på prøve» (2001) ble prinsesseemnet Mia gitt et strømlinjeformet utseende. 
I årets oppfølger forsøker man å skaffe henne en prins. 

I første film fikk den sjenerte 15-åringen tynnet håret og nappet øyenbrynene grundig. 
Bare da ble hun godkjent som prinsesse i Genovia, der bestemor Julie Andrews troner som dronning. 
Slik kunne pikepublikummet flykte inn i en eventyrverden fylt av stas. 

I nr. 2-filmen forsøker Garry Marshalls å lage en skurk. 
En mektig mann i kongedømmet overbeviser parlamentet om at Mia må gifte seg innen én måned. 
Hvis ikke, går kronen til skurkens unge nevø. 
En riktig smukkas, forresten. 

Så forsøker jenta å inngå et arrangert ekteskap med en tørrvittig brite, noe skurken på sin side må forhindre. 
Så kan man jo gjette hvordan det går i trekanten mellom Mia, briten og smukkasen. 

Intrigen er ikke mye spennende. 
Marshall har skjønt at det fansen egentlig vil se, er barbiedukkeland: 
Den røde ballkjolen, den rosasøte drakten med de høyhælte skoene, staselige møbler og trappeoppganger som hoffet kan forvandle til lekestue, en kirke pyntet til kongelig bryllup. 

Så tyner regissøren eventyret det han kan. 
Heldigvis er kjønnsrollene såpass modernisert at Mia kan ha bein i nesa. 
Den gamle eventyrformelen «å vinne prinsessen og halve kongerike» er her snudd om til «å vinne prinsen og hele kongeriket». 

Filmen gjør ikke en katt fortred. 
Men den gjør heller ingen klokere. 
",0
"Småklok og storfornøyelig
Den har et skjær av eventyr over seg, den nederlandske familiefilmen ""Tony 10"", selv om handlingen aldri beveger seg utenom det nære og konkrete. 
Men innen disse rammene skjer det mye pussig og mye uhverdagslig. 

Hør bare: 
Tony er nesten ti år gammel. 
Han har verdens beste pappa og mamma. 
Moren driver en porselensbutikk, faren er kranfører, med helt spesielle evner som akkurat dét. 
De bor i et meget hyggelig hus, alt blusser av idyll. 

Men, husker du, ingenting varer evig: 
Faren, på grunn av sine unike evner både som kranfører og fagforeningsmann, blir transportminister. 
Og god venn med Dronningen. 
Og enda bedre venn med sin unge, kvinnelige sekretær. 
Brann i rosenes leir. 
Det ender med at faren flytter ut. 

Tony, snart ti år , vil at alt skal være som før og at foreldrene flytter sammen igjen. 
Han får en høyst uventet alliert: 
Dronningen. 

En kvikt regissert familiefilm , med kvikke skuespillere og handling som sjonglerer kvikt mellom det eventyraktige, det søte, det komiske og det hverdagskloke. 

De norske stemmene er , som hovedsum, friske og bevegelige. 
",1
"Rystende godt!
Denne filmen går med fjetrende kraft og konsentrasjon inn på et uhyre sentralt og grusomt tema: 
Den ofte institusjonaliserte vold og de overgrep som rammer uskyldige mennesker i politiske, religiøse og etniske konflikter. 

Vi lykkelig urammede forsøker å vegre oss mot ting som dette, og sier det er ubegripelig hva mennesker kan gjøre mot hverandre. 
Denne filmen sier det samme. 
Men den går langt videre og illustrerer vanvittig godt at volden og overgrepene har konsekvens og betydning. 
Og den skaper skyld. 

Det starter i Canada, der to tvillinger utfordres sterkt av deres nå avdøde mors siste ønske: 
Finn deres bror og finn deres far! 

Det blir starten på en reise gjennom et par tiår i et krigsherjet og traumatisert land i Midt-Østen. 
Skjønt aldri nevnt direkte, handler det åpenbart om Libanon. 

Lag på lag kommer sannheten frem i en film som - dessverre - også er en utopi: 
Sannheten kommer frem, ansvaret blir plassert. 

Det skjer ikke ofte i virkeligheten. 
Men at det skjer i denne filmen, gir håp om at humanismen fortsatt er en gyldig verdi som er verd å kjempe for. 
",1
"Endelig en Disney-frosk det er verdt å kysse
En tegnefilm slik de pleide å være. 

||| 

FILM: Puh. 
Det er fremdeles mulig å skape overbevisende kjærlighetshistorier på film. 
Etter en årrekke der Hollywood har dyttet på oss den ene anemiske romantiske komedien etter den andre kommer endelig en romanse som er mulig å kjøpe, der de amorøse to har utstråling hver for seg og enda mer sammen. 

De er tegnet, og de er frosker. 
Og idet de danser sin første, keitete dans i måneskinnet, er vanskelig å holde tilbake et tilfreds sukk. 

Vri på eventyret «Prinsessen og frosken» er en tegnefilm slik tegnefilmer pleide å være, todimensjonal, håndtegnet, produsert av Disney og befolket av en helt og en heltinne og et assortert utvalg syngende dyr. 

Det har vært mye ståhei rundt filmen på forhånd fordi hovedpersonen Tiana er Disneys første afroamerikanske heltinne. 
Dog ikke særlig lenge: 
Tiana må kysse en frosk som er en forhekset prins, nærmere bestemt prins Naveen fra det ubestemmelig orientalske landet Maldonia — men i stedet for at frosken blir en prins, blir Tiana en frosk. 

Det hele er en del av den intrigespillet til den diabolske voodoo-mesteren 
Dr Facilier og hans svært selvstendige skygge, en av disse driftige Disney-skurkene som får det til å se veldig gøy ut å være ond. 

Svingende sørstatslydForvandlingen og forvirringen foregår i 20-tallets New Orleans, og Disneys film er en kjærlighetserklæring til den druknede byen. 
Jaga jazzrytmer pulserer gjennom «Prinsessen og frosken», og komponist Randy Newman spiller på sørstatenes musikalske arv gjennom et gospelsyngende kor av flamingoer og en ildfluesverm med sans for bluegrass. 

Restaurantene og klubbene lever og gløder gjennom tåka, ildfluer skinner i den blågrønne sumpen, trikker med lysende øyne smyger seg som forvokste kålormer gjennom tussmørket. 
Men Tiana tar ikke del i moroa. 
Hun skal tjene penger og starte restaurant, sette sin egen drøm ut i livet og hylle sin falne far, som også var kokk. 

Fusentasten prins 
Naveen er en glad laks og levemann som må finne seg en rik brud etter at foreldrene hans har smekket igjen skattkisten, og som har kastet sitt blikk på Tianas meget blonde barndomsvenninne Charlotte. 
Han står for alt vår kvinne forakter. 
Inntil videre. 

Modent for barnMidt i alt halloien med mardi gras-parader og magiske amuletter og trompetspillende alligatorer er «Prinsessen og frosken» en moden film. 
Selv om rasemotsetningene som ville ha martret den virkelige Tianas liv er tonet kraftig ned, bryter livets realiteter inn i historien på en annen måte enn vi er vant til fra Disney. 

Tiana innser at faren hun forgudet var utslitt av arbeid og fattigdom og aldri fikk gjort det han egentlig ville. 
Naveen kommer frem til at han må gifte seg av kjærlighet, for så å skjønne at også dét kan ha en høy pris. 
Det settes endog spørsmålstegn ved den vedtatte Disney-sannheten om at du får alt du vil ha om du ønsker deg det av en stjerne. 
For en stakket stund, i det minste. 

HalvmotivertHer og der er det slinger i jazzen. 
Den siste tredjedelen av filmen er for heseblesende; det ene halvmotiverte actionopptrinnet avløser det andre og litt for mange knuter skal gå opp samtidig. 
Men et og annet surt kvekk til tross: 
Denne frosken er verd å kysse. 
",1
"Ny horisont, velprøvd oppskrift
En Marvel-film i verdensrommet er fortsatt en Marvel-film. 

På papiret kan det virke underlig at Marvel Studios’ tiende blockbuster er viet den obskure superheltgruppen «Guardians of the Galaxy,» men i praksis er det svært logisk. 
Man må huske at figuren Iron Man i 2008 var en relativt ukjent størrelse, og at det var «Iron Man» som la grunnlaget for Marvels voldsomme filmsuksess — ikke «The Incredible Hulk» som kom samme år. 

«Guardians of the Galaxy» deler mange av «Iron Man«s kvaliteter: 
Det er en film som kontinuerlig veksler mellom humor, alvor og emosjonell patos; en film som defineres av dens karismatiske hovedrolleinnehavere, og en film som trass i at den springer ut av et rikt superheltunivers først og fremst er å regne som science fiction. 

«Guardians …» er også en utpreget postmoderne film som ikke gjør noe forsøk på å skjule hvor mye den stjeler fra «Indiana Jones» og «Star Wars», og som hele veien underminerer sitt teatralske utgangspunkt med eplekjekk kvikkashumor. 
Som i «22 Jump Street» blir selvbevisstheten både påtrengende og ødeleggende for helheten, og resultatet er at filmen spalter seg opp i en kjede av gode trailerøyeblikk og GIF-vennlige replikkavleveringer. 

Superheltsjangeren er et vaklevorent korthus av urimeligheter, og de beste superheltfortellingene er de som omfavner sin egen absurde latterlighet samtidig som de beholder en kjerne av indre nødvendighet. 
I «Guardians of the Galaxy» glimrer denne indre nødvendigheten rett som det er med sitt fravær, men skuespillerne og spesialeffektene gjør et dugelig forsøk på å dekke over. 

Altså har man å gjøre med en Marvel-film etter hevdvunnen oppskrift: 
Stort, dyrt, tidvis ganske morsomt - og sjeldent fornærmende dumt. 
",1
"Nazi-Tysklands barndom
En frysende, fullgod forklaring på opphavet til Tysklands helt alminnelige nazistiske Hitler-dyrkere. 

HANDLER OM: 
Vi er i landsbyen Eichwald i Tyskland i 1914, rett før utbruddet av første verdenskrig. 

Byen er fullstendig dominert av den lokale baronen, hvis utbytting og hundsing av lokalbefolkningen er total - godt støttet av den reformerte, autoritære og sadistisk disiplinerende pastoren. 

En dag brytes den århundrelange orden: 
En rekke voldelige og tilsynelatende uforklarlige hendelser. 
Hvem står bak? 
Alt blir fortalt gjennom opplevelsene til den tilsynelatende eneste anstendige personen i handlingen, den unge læreren. 
Hans forelskelse i baronens unge barnepleier bringer strimer av håp... 

DOM: 
Jeg har lest mange bøker og sett mange filmer som på ulikt vis har forsøk å beskrive nazistene - og da mener jeg den helt vanlige mellomkrigs-nazisten, den tyske flertallsborgeren, som gjorde Hitler mulig. 

«Det hvite båndet» beskriver rasjonelt og tilforlatelig hans og hennes bakgrunn. 
Selvfølgelig ikke fullgodt og i enhver forstand fornuftig. 
Og generelt gyldig for en samlet befolkning kan det naturligvis aldri bli. 

Likevel trekker filmen opp linjene, historien, tradisjonene, kulturen og en foreldregenerasjon som på grunn av historiens videre gang ikke bare gjorde nazismen mulig, men direkte sannsynlig. 

Michael Hanekes Gullpalme-vinner er et frysende effektivt mesterverk, fortalt i poetisk og vakkert sort/hvitt, med en unik presisjon og en - tross alt - neddempet sans for effektbruk, som man simpelthen bare må gi seg over for. 

Årets beste film! 
",1
"Film:Den hellige glød 

Noen må fortelle! 

Dét er hva Erik Poppes nye film handler om. 
Rebecca er en «forteller»; en av de beste. 

Hun fotograferer krig og ødeleggelse og nød og overgrep rundt om i verden, slik at alle vi andre får se hva som foregår. 

Hun gjør det av et rettferdig sinne, hun gjør det fordi hun kan. 
Og hun gjør det også fordi det er hennes egen besettelse og kall; det er dette som gir livet mening. 
Det kan derfor kalles egoisme. 

Denne «egoismen» blir stilt klart til skue, etter at hun nesten blir drept under et reportasjeoppdrag. 
For mann og to døtre venter hjemme i fredelige Irland - og har ikke de rett på en ektefelle og mor i live? 

Erik Poppe vet hva han snakker om. 
Han har selv vært krigsfotograf - her i VG. 
Han har opplevd selv og han kjenner mange kolleger som må ha vært i tilsvarende situasjoner. 

Derfor har dette også blitt hans mest personlige film. 
Og det er en meget, meget god film! 

Juliette Binoche er formidabel; knapt noen andre kan som henne fortelle en hel historie med bare øynene! 
Samtlige andre roller fungerer utmerket. 

Den dramatiske utvikling er spennende som en thriller - skjønt nedtonet til «virkeligheten». 
Som, som alle vet, ofte overgår fantasien. 
Foto er helt fantastisk, musikk og lyd ligger hele tiden fjellstøtt rundt, over og under det hele. 

Erik Poppe har i hele sin regikarriere vært opptatt av etiske og åndelige problemstillinger. 
Dette er en film om etikk på alle plan, forpliktelser på alle plan, ansvar på alle plan. 
Vi er, som mennesker, tvunget til å gjøre valg, som både kan være riktig og gale - helt avhengig av ståsted. 
Rebeccas dilemma blir tydeligere og kraftigere enn kanskje noen andres: 
Uansett hva hun gjør, må hun ofre noe og noen. 

Poppe gir ingen svar på dilemmaene. 
Det er en styrke for filmen. 
Og gjør den uhyre provoserende. 
Dertil betyr det at historien blir vanskelig å styre, fordi innvendingene oftest er helt grunnleggende - og derfor står i fare for å bli banale og sentimentale. 

Banal bli imidlertid «Tusen ganger god natt» aldri. 
Men utgangspunktet er såpass ekstremt, at engasjementet i filmen kanskje blir mer interesse enn full innlevelse. 

Jeg vet ikke engang om det er en brukbar innvending mot en av kinoårets mest bemerkelsesverdige filmer, uansett opphavsland. 

Men det etterlater en ørliten skygge av tvil. 
",1
"Twilight- Evighetens kyss 

Filmen unge boklesere har ventet på! 

Twilight 
- Evighetens kyss er filmen unge boklesere over hele verden har ventet på, etter fire bøker av Stephenie Meyer. 
Har de ventet på noe godt? 

Ja, dette er faktisk en god ungdomsfilm som forteller en interessant kjærlighetshistorie mellom ei ung jente og en ung mann med en farlig hemmelighet. 

Jeg kunne nok ønsket meg bedre effekter og en enda hetere romanse, men jeg finner nok av positive aspekter ved Twilight. 
Du kaster altså ikke bort tiden din på å se denne filmen! 

Skarpe tenner 

Bella (Kristen Stewart) flytter til den lille byen Forks i staten Washington. 

På sin nye skole blir hun sittende ved siden av den mystiske Edward (Robert Pattinson), som ser ut til å avsky lukten av henne. 

Men egentlig er han vanvittig tiltrukket av Bella. 
Han har bare en liten hemmelighet, som muligens kan være et hinder. 
Edward har skarpe tenner og liker blod! 

Pirrende nysgjerrighet 

Bella og Edward forelsker seg i hverandre, og dette er godt skildret i filmen. 
Det utfordrende forholdet innledes gradvis, og jeg liker at det ikke tys til forenklede løsninger for å føre dem sammen. 

Bellas mistanke om Edwards annerledeshet skildres også godt. 

Når sannheten går opp for henne, skifter filmen retning. 
Det endres fra pirrende nysgjerrighet til spenning, når en annen vampyr fatter stor interesse for Bella. 

Voksent sinn i ung kropp 

Regissør Catherine Hardwicke (Thirteen, Lords Of Dogtown) har klokelig valgt å holde fokus på Bella og Edward, begge troverdig spilt av Kristen Stewart og Robert Pattinson. 

Innledningsvis kan man kanskje le av Pattinsons stylede øyenbryn, men han viser seg å være en langt bedre skuespiller enn for eksempel Hayden Christensen, som sikkert ville fått rollen for 5 år siden. 

Kristen Stewart har allerede bevist sitt talent i filmer som Panic Room og Into the wild. 
Hun gjør Bella til en stille, men interessant figur. 
Et voksent sinn i en ung kropp. 

Dårlige effekter 

Twilight kunne jammen hatt godt av bedre spesialeffekter, for det vi får presentert er ganske stakkarslige saker. 
Her blekner filmen mot de fleste andre vampyrfilmer jeg har sett de siste 20 årene. 

La oss håpe at regissør Chris Weitz har bedre grep rundt dette i den neste filmen, New Moon, som er under forberedelse. 

Men først er det Evighetens kyss som gjelder, og den er begynnelsen på en filmserie du gjerne må sette tennene dine i 
",1
"Tre menn, seks strenger
Ikke akkurat en dokumentar om elektriske gitarer og gitarspill i sin alminnelighet, dette her, ei heller noen streit biografisk film om de tre som er valgt ut til å representere instrumentet: Jimmy Page (Led Zeppelin), The Edge (U2) og Jack White (The White Stripes, The Raconteurs, The Dead Weather). 
Men mest det siste. 
The Edge er den som skiller seg ut av de tre. 
Page og White er fundert i bluesmusikken. 
The Edge er en mer «sonisk» orientert effektboksfetisjist. 
(Robert Fripp ville vært et mer spennende valg). 
Page har en «den lille prinsen»-aktig utstråling, feminin stemme og virker litt fortapt nå om dagen. 
Den morskt drevne White, muligens 2000-tallets mest kraftfulle rockpersonlighet, er masochistisk tradisjonsorientert (han skriver endog med blyant, ikke penn). 
The Edge har den dumme lua si (sover han i den?). 
Mellom de kostelige arkivopptakene av det tidlige U2 og den purunge Page, får de lov til å skryte av de beskjedne kårene de kommer fra. 
Og i prosessen fremstå som nokså selvtilfredse, alle mann. 
Et møte mellom de tre binder filmen sammen. 
Men det slår ikke gnister av det. 
Bortsett fra da Page spiller «Whole Lotta Love», og The Edge og White blir redusert til to unger i en godebutikk. 
MORTEN STÅLE NILSEN 
",1
"«Lassie»
Britisk familiefilm, 7 år. 
Regi: 
Charles Sturridge. 

Stjerner: 
Peter O'Toole, John Lynch, Samantha Morton, Jonathan Mason, Hester Odgers, Edward Fox, Kelly Macdonald, Lassie. 

Handler om: 
Lassie tilbake, og det for fullt! 
63 år etter «Lassie Come Home», den første filmatisering av briten Eric Knights roman, er den vakre, skotske fårehunden vendt tilbake både til sitt hjemland England og til den opprinnelige historien fra Knights roman i en påkostet, britisk versjon. 

Lassie er den høyt elskede hund til en fattig familie i en gruveby i Yorkshire. 
Hver dag møter hun trofast familiens sønn Joe ved skoleporten, hver kveld sovner Joe med Lassie ved siden av seg. 

Men når gruven legges ned, må foreldrene selge hunden til stedets hertug. 
Gang på gang rømmer Lassie hjem til familien sin. 
Til slutt tar hertugen henne med til et landsted lengst nord i Skottland, 80 mil borte. 
Det blir en siste og farefull flukt for Lassie. 

Dom: 
Denne «gode, gammeldagse» historien trykker på gamle, velbrukte knapper som viser seg fullt i stand til fortsatt å vekke gode, gamle dyder i våre sinn. 
Søtladent blir det nemlig ikke, der klisjeene balanserer hårfint på troverdighetens side - omhyggelig balansert mot et tøft, realistisk samfunn og en nyinnført, befriende humor. 
Brutalt kan det gå for seg (derav 7-årsgrense), og sørgelig blir det iblant - som seg hør og bør. 

En tydelig, sosial ramme forteller om dyster, sosial urettferdighet (en jaget rev hører til de hundsede og forfulgte, og blir da også reddet av Lassie), maktmisbruk og overgrep har gode kår i et England på krigsutbruddets rand (1938). 

En aldrende Peter O'Toole som slagferdig hertug, en rørende, liten Joe (Jonathan Morton) og en rad kjendiser i bittesmå biroller (Edward Fox, Kelly Macdonald, Loch Ness-uhyret) krydrer ytterkanten av Lassies strabaser. 

Men helten er og blir en aldeles overbevisende Lassie. 
Stoltere, vakrere og taprere enn noen gang. 

ELLEN MARGRETHE SAND 
",1
"Mareritt og blodsprut
P3-tryne debuterer i skrekkfilm! 

P3 morgens Yngve Hustad Reite har spilt en av hovedrollene i en ny studentfilm laget av studenter fra Høgskolen i Nord-Trøndelag. 
Reite spiller Tor Arne, som er kjæresten til filmens hovedperson Tora, spilt av Aud Kristine Horseng. 

Filmen handler om Tora (Aud Kristine Horseng) som får mystiske drømmer og mareritt etter å ha truffet en mystisk mann på en utflukt på Munkholmen i Trondheim. 
Drømmene går etter hvert over i virkeligheten, og Tora begynner etter hvert å frykte for både seg selv og kjæresten sin Tor Arne (Yngve Hustad Reite) 

P3morgens Yngve Hustad Reite synes ""Niding"" er så skummel at han ikke tør å se den alene. 
Hva synes du? 
Se filmen i bildefeltet! 

Yngve Hustad Reite fikk utfordringen ved å skaffe seg en rolle i en norsk spillefilm av Ronny og Live i P3 morgen. 
Etter å ha fått mange klapp på skuldra av Ronny og Live for å ha klart utfordringen, har han også skaffet seg flere filmroller. 
Han skal blant annet spille kunde i en butikk i den kommende ""Tomme Tønner 2"". 

Selv synes Reite at hans første film har blitt svært bra, selv om den er i overkant skummel for hans smak. 

- Jeg er jo livredd for skrekkfilmer, og synes egentlig ikke så mye om det, men denne er veldig spennende! 
Men jeg tør ikke å se den alene, sier Yngve. 

Innspillingen foregikk på Munholmen i Trondheim i Mai i år, hvor filmstudentene utfoldet seg blant skumle ganger og de gamle kulissene som Munkholmen har å by på. 

- Folka jeg jobbet med var utrolig dedikerte, flinke og morsomme, og selve opptakene var jo ikke særlig skumle for meg da. 
Da var det kanskje verre med Aud som spiller Tora, og som måtte konfrontere dette spøkelset, sier Yngve. 

Filmpolitiets Birger Vestmo har sett kortfilmen, og har trillet sin terning. 

Her er Birgers anmeldelse av filmen: 

Niding er en stemningsfull grøsser om et skummelt møte med fortidens ånder. 
Den tar utgangspunkt i historiske hendelser, og utspiller seg i krysningen mellom drøm og virkelighet. 

Et kjærestepar (Aud Kristine Horseng og Yngve Hustad Reite) er på omvisning på Munkholmen utenfor Trondheim, et sted med en brutal fortid. 
Jenta går seg bort i den gamle borgen og møter en mystisk mann (Christoffer Hag Maure). 
Samme natt begynner de farlige drømmene, som kan vise seg å være farlige på ordentlig. 

Denne 30 minutter lange kortfilmen er regissert av på lite budsjett, men det skulle man ikke tro. 
Foto, klipp og lydmiks holder høy kvalitet, mens skuespillerne, særlig Aud Kristine Horseng, makter å formidle den stadig økende uroen. 

P3s egen Ynge Hustad Reite spiller omsorgsfull kjæreste, og han gjør en god figur, selv om han kanskje er i overkant blind overfor det som er i ferd med å skje med kjæresten. 
Men jeg overbevises ikke om at disse to menneskene faktisk er et par. 
Scenene mangler detaljene og finessen til å overbevise oss om at de hører sammen. 

Det er et pluss at manuset tar utgangspunkt i historiske begivenheter, men det føles samtidig en smule uforløst. 
Hvem er den mystiske mannen på Munkholmen? 
Hvorfor vil han det han vil? 
Og hva er det egentlig skjer under klimakset? 

Likevel er Niding en interessant kortfilm. 
Kanskje er det ikke viktig å forstå alt. 
Den trykker på mange av de rette knappene for å skape en trykkende, marerittaktig stemning, den har noen spreke formgrep som gjør meg imponert, og P3-Yngve har fått en fin start på sin karriere som skuespiller 
",1
"DVD:Buskis fra vest 

Han skal ha for pågangsmotet, vestlendingen Frode Nordås. 
Manusforfatter, produsent, regissør, og pressekontakt, alt har han gjort for hjertebarnet sitt: en vaskeekte buskiskomedie fra hjemtraktene på Stord. 

Det halter mer enn godt er både på skuespiller- og manussiden, og alle romantisk komedie-blødmer som tenkes kan er rullet sammen i denne vestlandslefsa. 
Men, altså, det er godhjertet og godt ment. 
«På bølgelengde» er en film det simpelthen er umulig å hate, og ganske lett å humre av - og med andre gigantsatsinger friskt i minne er det ganske imponerende fra Herr Nordås har fått til med skolissebudsjett og stå-på-vilje. 

ØYSTEIN DAVID JOHANSEN 
",0
"Miller Lite
David er en slubbert rundt de 40 som virker godt fornøyd med å være doplanger i det små. 
Men når han kommer i gjeld til en sprø narkobaron, blir han tvunget til å smugle inn ""nok marihuana til å drepe Willie Nelson"" fra Mexico. 
Som skalkeskjul får han med seg tre motvillige hjelpere som skal gi seg ut for å være familien hans – stripperen Rose, nerden Kenny og hjemløse Casey. 

Humoren i denne lettbente komedien er spunnet rundt den umake gjengens forsøk på å late som om de er en helt normal middelklassefamilie. 
Stort sett går det i griseprat og pinlige, seksuelle situasjoner. 
Dessverre kommer det ikke nok moro ut av dette til å forsvare verken filmens spilletid eller dens ustø vakling mellom rølp og utenpåklistret føleri. 

Fans av ""The Hangover"" og andre filmer om voksne mennesker som oppfører seg som dumme tenåringer, vil finne en del å le av i ""We're the Millers"" også. 
Men når det største problemet med en film ikke er at Jennifer Aniston skal forestille en gatesmart stripper, er det mye som kunne ha vært bedre. 
",0
"By The Sea
Uengasjerende film fra ekteparet Jolie/Pitt. 

Angelina Jolie viste lovende takter som regissør med krigsdramaet Unbroken. 
By The 
Sea er et steg tilbake, for dette er et seigt drama som kjeder mer enn det engasjerer. 

Nå kaller hun seg Angelina Jolie Pitt, nærmest for å understreke at filmen er et samarbeidsprosjekt med ektemannen Brad Pitt. 
Begge er produsenter her. 

Jolie Pitt har også skrevet manuset og spiller selv den ene hovedrollen, mens Brad Pitt har den andre. 

Samspillet har dessverre liten gnist, som om de spiller på sparebluss. 
By The 
Sea er lekkert filmet i nydelige omgivelser på den franske kysten, men dette blir overfladisk om vakre menneskers små problemer. 

Vil ødelegge idyllen 

Et par tar inn på et lite hotell ved en pittoresk bukt ett sted i Frankrike tidlig på 1970-tallet. 
Det viser seg at forholdet mellom dem er tynnslitt. 

Roland (Brad Pitt) er en forfatter uten inspirasjon. 
Vanessa (Angelina Jolie Pitt), en tidligpensjonert danser, sliter med depresjon. 

Så får de et nygift par (Mélanie Laurent og Melvil Poupaud) i naborommet, som Vanessa spionerer på gjennom et hull i veggen. 
Deres irriterende lykke får henne til å sette i gang et spill for å ødelegge idyllen. 

Det første man legger merke til, er Christian Bergers smakfulle foto, som holder stilen gjennom hele filmen. 

Den er godt tonelagt av Gabriel Yareds musikk, mens tidskoloritten sikres blant annet av Ellen Mirojnicks kostymer og Tom Browns scenografi. 

Rammen rundt er altså veldig god, men historien er ikke av samme kvalitet. 
Jeg sliter med å bry meg om Roland og Vanessa. 
De virker for rike, overfladiske og sutrete. 

Velment prosjekt 

Angelina Jolie Pitt og Brad Pitt er fremdeles gode skuespillere, men førstnevnte har verken greid å skrive figurene interessante eller regissere dem gode. 

Når det endelig avdekkes hva det er som tærer på forholdet mellom Vanessa og Roland, er det for seint å be om publikums sympati, for da har man allerede gått lei av hennes stille sutring og hans fyllekuler. 

By The Sea fremstår som et velment prosjekt for ekteparet, og har visuelle kvaliteter som kan settes pris på, men historien er slapp, uengasjerende og langdryg 
",0
"Jungeljakt
«Avatar»s slemme, skitne, lille fetter er på vei til en kino nær deg. 

I «Predators» befinner vi oss på en fremmed planet, vrangsiden av new age-paradiset Pandora, befolket av noen av de ufyseligste monstre jeg har sett på denne siden av «Alien». 
En internasjonal gjeng bestående av syv menn og én kvinne - alle bevæpnet til tennene selvfølgelig - krasjer ned i jungelen. 

Fellestrekket for alle unntatt én av dem er at de på jorden (som det etter hvert altså skal vise seg at de har forlatt) er skruppelløse krigere/kriminelle. 
Sistemann, en bebrillet fyr som kommenterer alt som har med planter og dyr å gjøre, hevder han er lege. 
Vi får se da vettu. 

Men hva i huleste har de alle på en fremmed planet å gjøre? 

«Predators» er nok et forsøk på å blåse liv i 80-tallsserien, hvorav film nummer to ble totalforbudt på kino i Norge. 
Den, og de to crossoverfilmene som har kommet på 2000-tallet forsøker man å slå en stor strek over, ønsket har vært å lage fortsettelsen til originalen med fra 1987. 
Nuvel. 

Sjokkeffekten fra åttitallet er skrelt helt bort, «Predators» avstedkommer definitivt ikke mediepanikk i 2010. 
Filmen har faktisk påfallende lange strekk uten et eneste «splatt» eller eksplosjon. 
Og når det først smeller blir vi teppebombet i korte perioder. 
Helt fint synes jeg. 
Vrælende monstre som hopper ut bak hvert et tre hadde blitt kjedelig i nesten to timer. 
Som i de beste skrekkfilmene er det når du ikke ser dem uhyrene er på sitt skumleste. 

Regissør Antal lykkes med å ikke rope BØ! hele tiden, og makter å gjøre predatorene eklere ved å vise dem i korte glimt - når du minst aner det. 

Store deler godt B-film håndverk altså, men det hadde ikke gjort noe om man hadde løftet et par fingre for å komme med et litt mer utfordrende manus enn dét som har blitt film. 
Har du sett én eneste av denne typen filmer tidligere vet du nøyaktig i hvilken rekkefølge folk går dukken. 
Og ikke engang dønn solide skuespillere som Fishburne og Brody makter å skape filmmagi av harry «oneliners» (men førstnevntes forvirrede hyllest til Marlon Brando i Apocalypse nå er morsom!) ØYSTEIN DAVID JOHANSEN 
",1
"Årets ekleste
Den brølende «Grown ups 2» klarer ikke å overdøve den skurrende lyden av sjelen din som raspes mot rivjernet. 

FILM: 
Det hele begynner med at en elg trenger seg inn i huset til familien til Lenny (Adam Sandler) og tisser ham i ansiktet, før den forskremt flykter inn på badet, støter på Lennys onanerende tenåringssønn, og i forfjamselsen tisser på ham også. 
Dette skal vise seg ikke å være den våteste eller vemmeligste scenen i «Grown ups 2». 
Langt derifra. 

Hårete underliv 

I «Grown ups» fra 2010 strevde barndomsvennene spilt av Sandler, Chris Rock, Kevin James og David Spade med å venne seg til voksenlivet. 
I oppfølgeren har de alle slått rot i den lille hjembyen, som byr på påfallende mange muligheter til å få ansiktet dyttet opp i hårete underliv eller dynket i kroppsvæsker. 
Sistnevnte flyter i strie strømmer, og etter hyppigheten på de forskjellige typene å dømme synes regissør Dennis Dugan ekskremeter er marginalt morsommere en spy og snørr - men at alt sammen er hysterisk. 

Konene deres har som hovedoppgave å antyde så ofte og plumpt som mulig at den muskuløse dama på treningsstudioet egentlig er en mann eller ordrett be om å få stikke tunga ned i halsen på den nye aerobicsinstruktøren. 
Alle hyler, brøler, hviner og raper, men ikke så høyt at du ikke hører den skurrende lyden av sjelen din som raspes mot rivjernet. 

Forstemmende Sandler 

«Grown ups 2» kan vanskelig tolkes som noe annet enn et at hovedrolleinnehaver og produsent Sandler, som har brukt en lang og forstemmende karriere til å plukke sin egen verdighet i småbiter, nå mest av alt vil gjøre det samme med vennene sine. 
Egentlig burde ikke denne filmen være interessant for noen andre enn Al-Qaida, som med noe sånt å vise frem trolig vil kunne argumentere med langt større tyngde og troverdighet overfor mulige rekrutter at vesten er den store satan og må legges i grus. 

Når filmen solgte billetter for over 260 millioner kroner i åpningshelgen i USA er det det hittil sikreste tegnet på at endetiden er nær og barbarene står ved borgmuren. 
Mistanken ble vakt allerede ved oppfinnelsen av vuvuzelaen og onepiecen. 
Nå er det ikke lenger noen tvil. 
",0
"Svimmel svindel
I en svær, Trump-liknende New York-skyskraper sitter milliardæren Arthur Sway og styrer sine penger - og mange andres, i - viser det seg - en gigantisk svindeloperasjon. 
Hvori medgått alle hans trofaste ansattes pensjonspenger. 
Husbestyreren John Kovacs beslutter seg til det eneste rette: 
Å rane raneren. 
I hans egen penhouseleilighet. 

Det blir selvfølgelig ikke lett. 
Og «gjengen» er selvfølgelig helt håpløs. 
Manuset er for lite oppfinnsomt, lureriene ikke lure nok, usannsynlighetene litt for åpenbare. 
Som: 
Hvordan «lure» en klassisk Ferrari fra 54. etasje? 
En utfordring for høydeforskrekkede, i det minste. 

Så det er lang, langt unna åpenbare sjangerforbilder som «The Sting», «Oscean`s Eleven» og mange andre. 

På den annen side går det liksom ikke helt galt, heller. 
Vi snakker gode skuespillere med et halvgodt manus. 
Og derfor tullete og bagatellmessig underholdning. 

Om det skulle være behov for dét en mørk høstkveld. 
",0
"Energisk tog-action
Regi: 
Tony Scott 

Manus: 
Mark Bomback 

Musikk: 
Harry Gregson-Williams 

Skuespillere: 
Denzel Washington, Chris Pine, Rosario Dawson, Elisabeth Mathis 

Sensur: 
11 år 

Vi har opplevd det på film tidligere, i «Runaway Train» fra 1985, med Jon Voight og Eric Roberts: 
Et løpsk godstog med livsfarlig last, en katastrofe ser ikke ut å kunne unngås. 

Men «Runaway Train» handlet om rømte straff-fanger, og utspilte seg i Russland, dette foregår i våre dagers Pennsylvania, USA, og de involverte er alminnelige lokførere og funksjonærer. 

Det finnes noen følelsesmessige aspekter mellom den ene lokføreren og hans døtre og den andre og kona hans, det føles like selsomt unødvendig som en sminkebag i et jaktlag. 
Men, vel, i Hollywood mener en jo at en slik tilleggsdimensjon er nødvendig for å skape både balanse og mer penger. 

For energien, rytmen og fremdriften er stor, ja, direkte muskuløs i denne filmen, det er i selve actionbevegelsene filmens kraft og tiltrekning ligger. 
Og regissør Tony Scott (han er mannen bak filmer som «Metro 123 kapret», «Domino» og «Man on Fire») viser – igjen – at han durkdrevent og sekundpresist beher-sker både den visuelle og rent fortellermessige dynamikken. 

Han har brukt Denzel Washington («American Gangster») tidligere, og både han og den langt yngre Chris Pine («Star Trek») spiller med kløkt, hvilket vil si med beherskede virke-midler, men rikelig nok til at vi tror på både det besluttsomme og det nølende i dem. 
Denzel Washington er nesten ukjennelig i denne rollen: 
Han er fullstendig raket på hodet. 
Likevel umiskjennelig Denzel Washington når actionfortellingen begynner å utvikle seg. 
",1
"Majonesfet melovold
Når du har hygget deg frastøtt & fryktsomt gjennom David Cronenbergs utspekulert spekulative gangsterhistorie, kan du komme til å spørre deg selv: 
Er dette akseptabelt? 
Kan jeg like sånt? 
Ja, det er. 
Ja, du kan. 

Grunnen er mangel på viktighet. 
«A history of violence» har til og med mindre seriøsitet enn «Nådeløs by»-filmene, den er moralsk og filosofisk lettere enn «Dirty Harry». 
Cronenberg har basert filmen sin på en tegneserieroman, og det innebærer forenkla sagt at vi får se majonesfett action-melodrama. 
Følelser og handlinger kommer fra fantasifortellernes forskrudde verden, og det du ser er bare en streit heltehistorie med tusj-tårer. 
Pirrende magefølelser står i kø, enten det gjelder nervøse, forpinte familiesmerter eller visuelt vellykka ultravold. 
Filmen har til og med en gammeldags scene med framside-nakenhet; det er som om Cronenberg forsøker å finne tilbake til røttene sine. 

Viggo Mortensen er en så ydmyk og mild kafévert at han antakelig sier unnskyld når han skjærer opp rundstykker. 
En dårlig dag ved stengetid kommer et par ekstreme voldspsykopater innom og vil voldta dessertpaiene hans, håne kaffien og skyte servitrisen. 
Da oppstår det en akutt-Rambo av den snille familiefaren, og ville-Viggo gjør ting som folk i provinsen bare får lov til å se i dataspill. 

Jeg burde ikke ha røpt dette, men hele filmen hviler på hva som så skjer med den følelsesmessig nære familien. 
Kan den leve som før? 
Har skamferte Ed Harris rett i at pappa skjuler sin identitet som voldsmann? 
Vil noen ting noensinne bli bra? 

Cronenberg har ikke laget tegneserie-film slik Marvel-filmatisørene gjør det, med skygger og skeivhet og sånn. 
Han gjør en streit film med hovedvekt på de sjølhøytidelige tegneserienes melodramatiske følsomhet. 
Nærbildene av lidende ansikter er så langvarige at de uforberedte vil tro at de blir bedt om å starte et politisk parti for folk med fæl fortid. 
Men det er bare massering av magefølelse. 
Det er bare rå, rånete underholdning, og den funker. 

Mortensen spiller med behagelig ubevegelighet. 
Maria Bello har en slags erotisk tent grøsser-desperasjon over redslene sine. 
Ashton Holmes er ironisk sønn i skikkelig sviskete high school-sideplott. 
William Hurt lufter den særegne hurtske forskrekketheten. 
En oppvisning i virksomme overdrivelser, og en kvasitragisk historie som de fleste vil kunne tygge i seg. 
",1
"Trillingene fra Belleville
En unik fransk tegnefilm! 

Jeg følte meg full etter å ha sett Trillingene fra Belleville. 
Men det var ikke fordi jeg var påvirket av alkohol, det var filmen som gjorde meg ør i hodet! 

Her blir du nemlig tatt med til en animert verden der ingen proposjoner stemmer med virkeligheten. 

Den ble til og med nominert til en Oscar, noe som betyr at flere har latt seg påvirke av fransk tegnefilm. 

Kidnappet av mafiaen 

Syklisten Champion stiller opp i Tour 
De France med sin gamle bestemor, Madam Souza, som den store inspirator og pådriver. 

Men over en fjellpassering blir han kidnappet av mafiaen som har skumle planer for Champion og to andre syklister. 

Bestemor og den trofaste bikkja følger etter dem til byen Belleville, der de allierer seg med en gammel sangtrio, trillingene fra Belleville, for å finne Champion og frigjøre ham fra mafiaens klør. 

Deilige detaljer 

Regissør Sylvain Chomet har selv uttrykt sin store beundring for filmskapere som Jacques Tati, Buster Keaton og Charlie Chaplin. 

Du trenger ikke vite det for å like Trillingene fra Belleville. 
Den har så mange deilige detaljer, ville påfunn og morsomme situasjoner at du ikke rekker å tenke over inspirasjonskilder. 
Filmkjennere vil kanskje registrere det. 

Musikken er også noe du vil legge merke til. 
Hovedtema fra filmen ringer fremdeles i hodet mitt, et slags hybrid av Andrew Sisters og Hurra Torpedo. 

Et unikt univers 

Trillingene fra Belleville har sitt helt spesielle, unike utseende. 
Dette er ikke glattpolert datagrafikk a la Pixar. 
Sylvain Chomet ser ut til å sverge til gammeldags håndtegnet animasjon, og har skapt et unikt univers, der det er lov å bygge ei jernbanebru så tett inntil et hus at det bøyer seg, og 50-fots båter som er hundre meter høye. 

Den største feilen du kan gjøre er å tro at dette først og fremst er en film for barn og derfor ikke se den. 
Dette er en av de særeste, men morsomste tegnefilmer jeg har sett og er dermed varmt anbefalt! 
",1
"Boka «The Road» er et absolutt mesterverk
Burde filmen egentlig vært laget? 

||| 
FILM: 
Det var med sterk ambivalens jeg satte meg til rette for å se filmatiseringen av Cormac McCarthys «The Road». 
Ikke bare er romanen en av 2000-tallets aller beste, men den er skrevet på en slik måte at en filmatisering av den framstår som en nærmest umulig oppgave. 

Det er språket og setningsoppbyggingen, og den nærmest bibelske poesien, som gjør «The Road» til en uforglemmelig kraftpakke av ei bok, og slik sett var tanken på en filmatisering, nervepirrende. 

VarskuJohn Hillcoat har gjort et ærlig og godt forsøk. 
Men der boka bør overøses med superlativer av typen skjellsettende, er filmen en mer gjennomsnittlig affære. 

Muligens var jeg for preget av mine egne forventninger, men jeg syns Hillcoat rett og slett har gjort en for slett jobb. 

Ikke at filmen er dårlig, på langt nær, men den er en smule for konservativ i uttrykket. 

Kort oppsummert handler «The Road» om en far og hans unge sønn, som vandrer langs den amerikanske motorveien mot havet i sør. 
Hva som har skjedd med verden slik vi kjenner den, veit vi ikke, men at en atomapokalypse har funnet sted, er en slutning det er lett å trekke. 

Både filmen og boka er en pekepinn på vår sårbarhet mot naturen vi lever i og av, men også et varsku om vår egen — menneskets — natur. 

Landskapet far og sønn beveger seg igjennom er dødt og kaldt. 
Lufta er fylt med sot og snø. 
Ukene, dagene, timene og minuttene handler om å finne mat, ly og varme, for å overleve. 

Faren preges av angst. 
For hva vil skje med sønnen den dagen han selv forsvinner? 
Hva vil skje hvis noen av den nye verdens andre mennesker får fatt i dem? 

HandlingsfattigMcCarthys bok er relativt handlingsfattig, men Hillcoat har tatt tak i det som er av begivenheter og snørt det hele sammen til en relativt hendelsesrik film. 

Dette fungerer bare delvis, og jeg savner den trykkende følelsen av at verden rundt er stor, tom og uoversiktlig, som boka byr på. 

Danske Viggo Mortensen fungerer derimot utmerket i rollen som den navnløse faren. 
Han skaper en figur som er både beskyttende og god, men også vaktsom og olm, en far som har blitt skadet i kamp, og som ukritisk går over lik for å beskytte seg og sine. 

Mortensen har tydelig gått ned i vekt for rollen, og uten hans hule kinn og emosjonelle øyne ville filmatiseringen vært langt mindre severdig. 

Enkle løsningerHillcoat har også valgt å overøse filmen med musikk. 
En film om to mennesker langs en øde vei kan muligens bli i overkant monotont, men jeg skulle ønske regissøren rendyrket denne stillheten, framfor å pakke det hele inn i stemningsskapende toner. 

Filmen er godt fotografert og landskapet er like ødslig og goldt som man hadde forestilt seg. 

Likevel er det ikke til å komme bort ifra at den ugjestmilde naturen spiller en for liten rolle i filmatiseringen. 
Hillcoat har rett og slett valgt et par for enkle løsninger. 

Noe han ikke kan få slippe unna med, da han tross alt velger å filmatisere et mesterverk. 

FILM: 
Det var med sterk ambivalens jeg satte meg til rette for å se filmatiseringen av Cormac McCarthys «The Road». 
Ikke bare er romanen en av 2000-tallets aller beste, men den er skrevet på en slik måte at en filmatisering av den framstår som en nærmest umulig oppgave. 

Det er språket og setningsoppbyggingen, og den nærmest bibelske poesien, som gjør «The Road» til en uforglemmelig kraftpakke av ei bok, og slik sett var tanken på en filmatisering, nervepirrende. 

Varsku 

John Hillcoat har gjort et ærlig og godt forsøk. 
Men der boka bør overøses med superlativer av typen skjellsettende, er filmen en mer gjennomsnittlig affære. 

Muligens var jeg for preget av mine egne forventninger, men jeg syns Hillcoat rett og slett har gjort en for slett jobb. 

Ikke at filmen er dårlig, på langt nær, men den er en smule for konservativ i uttrykket. 

Kort oppsummert handler «The Road» om en far og hans unge sønn, som vandrer langs den amerikanske motorveien mot havet i sør. 
Hva som har skjedd med verden slik vi kjenner den, veit vi ikke, men at en atomapokalypse har funnet sted, er en slutning det er lett å trekke. 

Både filmen og boka er en pekepinn på vår sårbarhet mot naturen vi lever i og av, men også et varsku om vår egen — menneskets — natur. 

Landskapet far og sønn beveger seg igjennom er dødt og kaldt. 
Lufta er fylt med sot og snø. 
Ukene, dagene, timene og minuttene handler om å finne mat, ly og varme, for å overleve. 

Faren preges av angst. 
For hva vil skje med sønnen den dagen han selv forsvinner? 
Hva vil skje hvis noen av den nye verdens andre mennesker får fatt i dem? 

Handlingsfattig 

McCarthys bok er relativt handlingsfattig, men Hillcoat har tatt tak i det som er av begivenheter og snørt det hele sammen til en relativt hendelsesrik film. 

Dette fungerer bare delvis, og jeg savner den trykkende følelsen av at verden rundt er stor, tom og uoversiktlig, som boka byr på. 

Danske Viggo Mortensen fungerer derimot utmerket i rollen som den navnløse faren. 
Han skaper en figur som er både beskyttende og god, men også vaktsom og olm, en far som har blitt skadet i kamp, og som ukritisk går over lik for å beskytte seg og sine. 

Mortensen har tydelig gått ned i vekt for rollen, og uten hans hule kinn og emosjonelle øyne ville filmatiseringen vært langt mindre severdig. 

Enkle løsninger 

Hillcoat har også valgt å overøse filmen med musikk. 
En film om to mennesker langs en øde vei kan muligens bli i overkant monotont, men jeg skulle ønske regissøren rendyrket denne stillheten, framfor å pakke det hele inn i stemningsskapende toner. 

Filmen er godt fotografert og landskapet er like ødslig og goldt som man hadde forestilt seg. 

Likevel er det ikke til å komme bort ifra at den ugjestmilde naturen spiller en for liten rolle i filmatiseringen. 
Hillcoat har rett og slett valgt et par for enkle løsninger. 

Noe han ikke kan få slippe unna med, da han tross alt velger å filmatisere et mesterverk. 

« «The Road» » 

4 

Kategori 

Regi John Hillcoat Skuespillere 

Premieredato 

Aldersgrense 

Orginaltittel « » 

kulturthe_roadfilmanmeldelseranmeldelsefilm 

Del på facebook Lik Dagbladet Kultur på Facebook 
Del på facebookRapporter om feil i artikkelen 

FILM: 
Det var med sterk ambivalens jeg satte meg til rette for å se filmatiseringen av Cormac McCarthys «The Road». 
Ikke bare er romanen en av 2000-tallets aller beste, men den er skrevet på en slik måte at en filmatisering av den framstår som en nærmest umulig oppgave. 

Det er språket og setningsoppbyggingen, og den nærmest bibelske poesien, som gjør «The Road» til en uforglemmelig kraftpakke av ei bok, og slik sett var tanken på en filmatisering, nervepirrende. 

John Hillcoat har gjort et ærlig og godt forsøk. 
Men der boka bør overøses med superlativer av typen skjellsettende, er filmen en mer gjennomsnittlig affære. 

Muligens var jeg for preget av mine egne forventninger, men jeg syns Hillcoat rett og slett har gjort en for slett jobb. 

Ikke at filmen er dårlig, på langt nær, men den er en smule for konservativ i uttrykket. 

Kort oppsummert handler «The Road» om en far og hans unge sønn, som vandrer langs den amerikanske motorveien mot havet i sør. 
Hva som har skjedd med verden slik vi kjenner den, veit vi ikke, men at en atomapokalypse har funnet sted, er en slutning det er lett å trekke. 

Både filmen og boka er en pekepinn på vår sårbarhet mot naturen vi lever i og av, men også et varsku om vår egen — menneskets — natur. 

Landskapet far og sønn beveger seg igjennom er dødt og kaldt. 
Lufta er fylt med sot og snø. 
Ukene, dagene, timene og minuttene handler om å finne mat, ly og varme, for å overleve. 

Faren preges av angst. 
For hva vil skje med sønnen den dagen han selv forsvinner? 
Hva vil skje hvis noen av den nye verdens andre mennesker får fatt i dem? 

McCarthys bok er relativt handlingsfattig, men Hillcoat har tatt tak i det som er av begivenheter og snørt det hele sammen til en relativt hendelsesrik film. 

Dette fungerer bare delvis, og jeg savner den trykkende følelsen av at verden rundt er stor, tom og uoversiktlig, som boka byr på. 

Danske Viggo Mortensen fungerer derimot utmerket i rollen som den navnløse faren. 
Han skaper en figur som er både beskyttende og god, men også vaktsom og olm, en far som har blitt skadet i kamp, og som ukritisk går over lik for å beskytte seg og sine. 

Mortensen har tydelig gått ned i vekt for rollen, og uten hans hule kinn og emosjonelle øyne ville filmatiseringen vært langt mindre severdig. 

Enkle løsninger 

Hillcoat har også valgt å overøse filmen med musikk. 
En film om to mennesker langs en øde vei kan muligens bli i overkant monotont, men jeg skulle ønske regissøren rendyrket denne stillheten, framfor å pakke det hele inn i stemningsskapende toner. 

Filmen er godt fotografert og landskapet er like ødslig og goldt som man hadde forestilt seg. 

Likevel er det ikke til å komme bort ifra at den ugjestmilde naturen spiller en for liten rolle i filmatiseringen. 
Hillcoat har rett og slett valgt et par for enkle løsninger. 

Noe han ikke kan få slippe unna med, da han tross alt velger å filmatisere et mesterverk. 
",1
"En martyr krysser sitt spor
Et intimt portrett som svekkes av en mangel på kontekst. 

Rett over veien for min gamle videregående skole i Fredrikstad ligger Karmel bedehus, hvor antiabortbussen til Børre Knudsen og Ludvig Nessa lenge sto parkert. 
Og selv om jeg var dypt uenig i duoens synspunkter, næret jeg likevel, slik man gjerne gjør i tenårene, en viss respekt for disse to mennene, som var villige til å stå last og brast med sin overbevisning, selv når stormet rundt dem. 
Eller kanskje rettere sagt: 
Særlig når det stormet rundt dem. 

Børre Knudsen er kanskje den nålevende nordmann som i størst grad har latt sin kristne overbevisning kollidere med tidsånd og konsensusoppfatninger, og i en tid hvor abortspørsmålet igjen har blusset opp, er en dokumentar om denne Brand-lignende skikkelsen absolutt velkommen. 

Det er unektelig noe romantisk ved slike personer, som med gudegitt tålmodighet og energi taler samtiden midt imot, selv om min personlige erfaring er at fascinasjonen og sympatien gradvis avtar etter hvert som tenårene svinner hen. 

«En prest og en plage» er et portrett av en mann som har vært villig til å ofre svært mye for å kjempe den kamp han ser seg pålagt å kjempe. 
Det vil si, et av filmens store spørsmål er hvorvidt Børre Knudsen i det hele tatt har vært klar over i hvilken grad hans korstog mot abort har påvirket menneskene rundt ham. 
Den store ironien er at denne mannen, som gjentatte ganger rører seg selv til tårer med sine prekener om menneskeverd, synes helt ute av stand til å se menneskene rundt seg. 

Av fremtreden er Knudsen alt man kan forvente av en mann som går med gud. 
På tross av at den aldrende, Parkinson-rammede kroppen ikke lenger lystrer ham som før, ser det skjeggomkransede ansiktet uforskammet ungt ut. 
Og de vidåpne, liksom solblekede øynene synes hele tiden å være festet på noe bortenfor her og nå. 
Knudsen synes å leve i en verden av evige prinsipper og idealer, og blir oppriktig overrasket når verden rundt ham ikke innordner seg i henhold til disse. 
I en sekvens hvor konen Ragnhild hjelper ham opp en skråning mens de to går tur i skogen, uttaler han frustrert og megetsigende: 
«Intuisjonen min sier meg at det ikke går!». 

Filmen har form av en klassisk tv-dokumentar. 
Fridtjof Kjæreng bruker kamera som et rent opptaksverktøy, og hans estetiske ambisjoner begrenser seg tilsynelatende til å fange Knudsens uttalelser, mimikk og vidåpne, stirrende blikk. 
Dette er forståelig, omstendighetene tatt i betraktning, og selv om man naturligvis ønsker seg mer av dokumentarer som skal vises på kino, er det heller ikke noe man kan holde mot filmskaperne. 

Kjæreng fortjener honnør for at han makter å få sitt subjekt til både å åpne og avsløre seg, uten at hans metoder fremstår som spekulative eller uredelige. 
Men den stumt observerende stilen — filmen inneholder ingen tekstplakater, og Knudsens liv skildres kun glimtvis via arkivopptak - er også filmens mest påtakelige svakhet. 
Dette er åpenbart et valg som er ment å rette fokus mot mennesket Børre Knudsen, men når man har å gjøre med en person som i så stor grad defineres av sin misjon og sine gjerninger, oppleves utelatelsen av disse som en hvit flekk midt i et ellers innsiktsfullt portrett. 
",1
"Filmanmeldelse:Besluttsom hevner 

Ingen spiller «herjet, men besluttsom» like godt som Denzel Washington! 

Denzel Washington er superhelt uten spesialeffekter i denne nyinnspillingen av 80-tallsserien med samme navn. 
Og 80-tallsvibbene er definitivt til stede, mest påfallende i form av noen russiske skurkeklisjeer fra pre-perestrojka. 
De hadde nok irritert mer om filmen hadde vært dårligere. 

Washington spiller den ærlige arbeidskaren Robert McCall, ansatt i en traurig lagerjobb. 
Vi forstår imidlertid fort at han bærer med seg en fortid som noe ganske annet. 
Hypereffektivt fortalt får vi innblikk i menneskesynet hans og mannens nitide rutiner. 

Vi blir nysgjerrige, og ingen spiller «herjet, men besluttsom» like godt som Denzel Washington! 

Hver kveld har han med seg en bok og egen medbrakt tepose til stamkafeen, et sted den russiske ungdomsprostituerte Teri også trakterer. 
McCall fatter interesse for jenta (ikke-seksuell selvsagt, han er jo filmens helt), og får innblikk i hennes hverdag gjennom et par bryske møter med hennes bakmenn. 

Den vevre skikkelsen får rundjuling av de samme herrer og ender opp på sykehus. 
McCall oppsøker hennes snuskete halliker og tilbyr dem penger for å kjøpe jenta fri. 
Dét er ikke så lett i en fart. 

«The Equalizer» er en hevnhistorie man har sett ørten ganger før på film. 
Utførelsen evner likevel å suge tak i en, godt hjulpet av et intenst tilstedeværende lydspor som kler filmens «noir»-skitne uttrykk. 
Regissør Fuqua bruker tid på å gjøre oss kjent med karakterene uten å pøse på med action og slåssing. 

Det kommer så visst i rikelig monn, men mer «rettferdiggjort». 
Oppbygningen er faktisk så god at superhelt-egenskaper vi ville humret av annetsteds her oppleves naturlig. 
God gammeldags, godt gjennomført. 

ØYSTEIN DAVID JOHANSEN 
",1
"Mye mer underjordisk blodsøl
«The descent 2» er ikke så bortkasta som du ville ha trodd på forhånd. 

Men den hjertekjølende, tynntarm-knyttende klaustrofobi-stemningen fra «The descent» er nesten borte. 
Det sære nåtids-eventyret mangler, det som gjorde at vanlige kvinner sto opp som menn og ble arketypiske overlevelses-slaktere. 
Uten at det var tilbud på designersko. 

I toeren blir et etterforsknings-team ledet av lite lur lensmann sendt ned i gruvene for å bli effektivt spretta. 
Den arme dama som overlevde den første filmen, blir truet med, og det er antakelig ikke bare jeg som reagerer mot denne ekstreme behandlingen av post-traumatisk stress. 
Sammen med henne noen hulesurfere eller knausekitere – med andre ord unge mennesker med lange tau og tvilsom adrenalinstyring. 

Vandringa i Boreham-grotten begynner litt dafft, men tar seg opp etter hvert, om man tilhører den ørlille eliten som syns det passer godt med rått kjøtt etter grilling. 
De merkelige dyre-menneskene er like ekle som de var i eneren, de har en slimutsondring som overgår gressenkemenn på sandvolley-kamp og de har søte alveører. 
De er over alt, mens damene kryper fram og tilbake som om de var Menig Benjamin. 
Tilbudet av kroppsutvidende spesial-effekter ville gitt blodrødt kort også på engelske fotballbaner og innbyr ikke til familie-kikking. 
",1
"TV-anmeldelse «Bra godt»:Magert 

Seksbarnsmor (51) og voksent barn (48) krangler om maten. 

LIVSSTILSPROGRAM 

«Bra godt» 

Norsk TV-serie i 28 deler, TV 2 mandag-torsdag kl. 18.00 

Programledere: 
Klaus Sonstad, Berit Nordstrand 

Gode nyheter for alle som måtte savne den milde og velmenende pedagogikken fra Skolefjernsynets velmaktsdager: 
«Bra godt», lansert som et «livsstilsprogram», er en serie med 28 TV-programmer om heimkunnskap. 

Klaus Sonstad gjør sin beste joviale trønder i møte med legen, kostholdseksperten og seksbarnsmoren Berit Nordstrand. 
Sonstad er glad i mat, en smule overvektig, og blir like overrasket hver gang Nordstrand disker opp med noe godt som også er sunt. 

«Vi skal kose oss mer, ikke mindre», lover den strenge, men blide Nordstrand. 
Hun er skeptisk til vegetabilsk fett, hvitt sukker, karbohydrater og «skrotmat». 
Desto mer glad i alt økologisk, tjukkmelk fra «lykkelige kyr» (som hun lager pana cotta av) og ris som har «skallet på». 

Hun smugler inn fire ansjos i pannekakene hun lager til barna. 
De ferdige lappene smaker visstnok mest banan, men får likevel datteren hennes til å utbryte at moren må slutte å «ødelegge hver eneste gode ting i verden!». 
Sonstad får på sin side ned en brødskive med sennepssild, rødløk og persille, og noterer seg naturlig nok for en personlig seier. 

Av og til stikker Sonstad av til supermarkedet for å snakke med folkedypet om ernæringskunnskapene deres. 
Av og til krangler han med Nordstrand om mengden kylling han kan unne seg, kontra mengden tzatziki. 
Av og til serverer han en vittighet. 

Hovedproblemet med «Bra godt» er at den ikke klarer å lage medrivende TV av selve matlagingen (det er fullt mulig, som vi vet). 
Det blir liksom ikke nok tempo i kokkeleringen. 

Noe annet litt uheldig er at den feite pizzaen som Sonstad lager i introen til hvert program, med pepperoni og fire typer ost, ser vidunderlig ut. 

Anmeldelsen er basert på fire av 28 episoder 
",0
"Sterkt om sex og følelser
Det «farlige» med sex, er at det kan føre til følelser. 
Derfor er «Weekend» en kjærlighetsfilm helt utenom det vanlige. 

Russell lever et tilbaketrukket, velordnet liv i Manchester. 
En kveld treffer han Glen. 
Det blir en ganske nedruse one-night-stand ut av det. 

Det viser seg at de to har mye felles; samtalene går lett. 
Og de er betatt av hverandre; sexen går enda lettere. 
Så den ene kvelden blir neste dag og neste kveld og natt. 
Før det blir klart at Glen er egentlig på vei bort - han skal flytte til USA neste dag. 

Vi snakker altså homoforelskelse. 
Og vi snakker kort tidsfrist; enhver romantikkfilms oppskrift på å bringe action inn i følelsene. 

Både homo-perspektivet og tidsfristen fungerer meget godt her. 
Homofilien, fordi det elementet av «utenforskap» som ennå måtte eksistere i et forhold mellom to av samme kjønn, spiller en rolle - om enn uventet. 

Og den korte tiden de har på seg, virker som en katalysator på dramaet. 

Filmen belyser klokt og innsiktsfullt og sensuelt «utenforskapets» utfordringer. 
Ikke fordi verden på utsiden trykker på. 
Men fordi det har så mye å si for særlig den mest utagerende og provoserende av de to, Glen. 

Vi vil alle være enestående og noe helt for seg selv. 
Glen insisterer på mange måter på sin seksuelle legnings eksklusivitet, i alle fall i forhold til sin egen selvforståelse. 
Faste forhold er ikke mulig, å unngå forakt kan ikke unngås. 
Og spørsmålet blir om ikke han selv er mer opphengt i stereotypiene enn noen andre. 
Det er et modig spørsmål! 

Russell er ikke så fri som Glen. 
Men langt mer avslappet og mindre problemorientert. 
Han har behov for å tro på varige og viktige forhold; varig kjærlighet. 

Er det tragisk? 
Neida; ikke det spor! 
Hele filmen er en utforsking av det moderne unge menneskets utfordringer om å finne seg selv, finne en annen, finne sin plass. 
Det er et faktum at mennesker som oppsøker den moderne tids paringsarenaer, gjerne begynner med sex; det er ikke spesielt vanlig å nekte seg selv nytelse - helst øyeblikkelig. 
Gjerne kombinert med utstrakt rusbruk. 

Det spiller overhode ingen rolle at dette er en homsefilm; problemstilingene, temaet og gjennomføringen er hundre prosent relevant for absolutt alle. 

Filmmediet har helt siden starten dyrket det harmoniske heteroseksuelle forholdet. 
Å se en film som dette blir et forfriskende brudd med en hundre år gammel filmtradisjon, med et helt nytt fortegn. 

Anbefalingen er betingelsesløs! 
",1
"Stang ut
GENRE: KOMEDIE. 
Regi: 
Hilde Heier 

STJERNER: 
Bård Owe, Espen Reboli Bjerke, Johannes Joner, Hege Schøyen. 

HANDLER OM: 
En far (Owe) som har «mistet» sin kone til Alzheimer, hans to sønner og deres kvinner. 
Sverre (Joner) og konen Helene (Schøyen) bøter på tomheten etter at sønnen har forlatt redet, og prøver både ominnredning og partnerbytte. 
Erik (Reboli Bjerke) og Marianne (Iren Reppen) er i ferd med å gå fra hverandre. 
Felles for alle mennene er et melankolsk lidenskapelig forhold til fotballklubben Skeid. 

DOM: 
Det er noe som ikke helt gir uttelling i Hilde Heiers tredje film, og deler av skylden er å finne i manuset signert danske Kim Fupz Aakesson. 
Fotball som metafor for livets opp- og nedturer, forspilte og eventuelle nye sjanser, kan trygt sies å være uinspirerte greier - forholdet forblir dessuten merkelig uutforsket i løpet av de 90 minuttene. 
Sluttscenen virker påklistret og smått uverdig den sorte humoristiske tonen som ellers preger fortellingen. 

Samtidig føles det godt å se en ny norsk film som er helt fri for muskuløse helter, deilige ungjenter og eksotiske kriminelle: 
«Andre omgang» er noe så kjærkomment som en historie fra det store, kjedelige Norge de fleste av oss lever i, komplett med småpinlige nestensexscener mellom godt voksne mennesker. 
Lite å utsette på spillet også - Hege Schøyen, for eksempel, gir sin overnevrotiske hypokonder en varme som manuset ikke legger opp til, og fint å se så mange voksne ansikter på lerretet. 
«Andre omgang» er ikke dårligere enn at det hadde vært bra om den kunne dra folk i målgruppen - la oss si 40+ - tilbake til kinoene. 
En viss mangel på kraft bidrar likevel til en følelse av «stang ut». 
",0
"Ubehagelig mesterverk
En definitiv «må-se» på kino, som allerede har produsert metervis med debatt på kultursidene i svenske aviser. 

«Play» er så lumskt utfordrende, at den bør ses sammen med noen. 
Gjerne flere ganger. 
I løpet av en lang, hustrig novemberdag i Göteborg raner fem fargede ungdommer tre middelklassegutter for dyre mobiltelefoner og merkeklær. 
De gjør det på uhyggelig utspekulert vis - uten vold, men gjennom manipulasjon, skuespill og spill på fordommer. 

Vi i salen får observere via det hele fra en viss avstand - gjennom et vindu på cafeen, fra et sete i bussen. 
Svært kjente settinger, og det er som om du selv sitter der, uten å kunne gripe inn. 
Men hadde du gjort noe om du var der? 
Det spørsmålet plager meg fortsatt, over en uke etter jeg så filmen. 

Regissør Østlund er en sylskarp observatør av mellommenneskelig handling, og angriper publikum med ubehagelige spørsmål - spørsmål om makt, klasse, etnisitet - og foreldreansvar. 

Det mesterlige består i måten han engasjerer på - med begrensede kameravinkler som ikke tar stilling, og med fraværet av bakgrunnsinfo om karakterene som kunne manipulert følelsesregisteret. 
Østlund iakttar og beskriver, og analyserer ikke. 
Han har fått kritikk for å ikke ta stilling overhodet. 
Jeg er ikke enig; grepet er uhyre effektivt. 

Det eneste du får vite er det du ser - og det er så realistisk spilt av de unge amatørene, at jeg flere ganger måtte minne meg selv på at dette ikke var en dokumentarfilm. 
Det gjorde vondt også, og jeg innrømmer det med en gang: 
«Play» utfordret både multikulturalist SV-eren og hverdagsrasisten som ulmer i meg så heftig at jeg til sluttscenen ikke maktet annet enn å reagere med hysterisk, forvirret latter. 
Se «Play», et ubehagelig mesterverk! 

Ungdomsskolelærere: 
Bestill billetter til hele klassen - med påfølgende debatt! 

For «Play» er et ubehagelig mesterverk. 

ØYSTEIN DAVID JOHANSEN 
",1
"Carreys nifse tallniss
I denne visuelt velskapte thrilleren finnes det så mye mystikk at apotekene antakelig fører en egen stift mot den. 

I nesten halvannen time får vi følge Jim Carrey og hans lojale familie på veien inn i et noir-skummelt, akademisk tallniss. 

Men som et logisk resultat av den voldsomme besettelsen av detaljer detter filmen sammen i omstendelige overforklaringer. 
Jeg tror faktisk at det står i Bibelen at thrillere ikke skal overforklares i hjel. 
Vers 23. 
Sveinung 5:18. 
Det viktigste mysteriet i «23» er egentlig om Jim Carrey kan spille thriller. 
Fra før vet vi at han mestrer komedie og drama — men kan han være nifs? 
Det får han til, faktisk, på en slags alternativ måte. 
Carrey har en grunnleggende mangel på seriøsitet ved personligheten sin. 
I en thriller fører særheten til en spesiell form for sårbarhet og en spesiell form for innlevelse. 
Han er lett å tro på. 

Carrey spiller nesten kjæledyr-detektiv. 
Han pasifiserer dyr for hundevernet. 
En skummel skjebnedag fører den nifse kirkegårdshunden Ned til at kona (nydelig spilt av Virginia Madsen) kjøper ham en roman om tallet 23. 
Han finner livet sitt der, og i en blanding av musikkvideo-nifse sekvenser fra romanen og underlige drømmer nærmer han seg beretningen om et varslet kvinnemord. 

Det spesielle ved filmen er at den besynderlige mannen har med seg familien når han leter etter den grufulle sannheten. 
Ikke bare en mirakuløst forståelsesfull kone, men også tenåringssønnen, bistår pappa i hans galskap. 
Det gir filmen en varme og understreker at «23» ikke er en moderne splatterfilm, men mer en hygge-thriller for de som setter pris på skrudde bilder og eventyr-fotografering. 

Derfor er det antakelig familie-vennlig, men irriterende når filmen tar seg tid til en omstendelig, pedagogisk oppklaring. 
Det er slapt av en rutinert fyr som Joel Schumacher. 
Men dere kommer til å bli underholdt for det. 
",1
"Hjerte og smerte i Norgesglass
«Frankenstein» er en kuriøs laboratorie-thriller fra 2007, og den ble merkelig nok laget for britisk TV, som ble skapt for å vise matprogrammer om å ha krem i meierismøret. 

Vitenskapskvinnen Frankenstein heter Victoria til fornavn, og fordi den lille sønnen dør i sykehusseng, blander hun DNA-et hans inn i organisme-forskninga si. 
Uetisk? 
Jepp. 
Ulovlig? 
Jepp. 
Steinteit? 
Jepp. 
Men det betyr at den arme dama får et morsforhold til århundrets mest fantasifulle celledeling, etter at et ubeleilig lynnedslag har satt i gang livsfunksjoner i plasmamasse som likner flere kilo medisterdeig fra ferskvaredisken til Helgø's. 

Egentlig syns jeg det er litt rart at en skapning som grodde ut av Norgesglass, har navle. 
Men OK. 
Rarere ting skjer. 
Det er verre at en egentlig streit SV-thriller blir så sentimental at det er rett før noen forlanger at folkevognene skal ha stemmerett. 
Det er også ei hekkans plage at alle filmer nå for tida skal ta livet av små barn. 
Barna er blitt tåre-objekter i de voksnes spenningsbehov, og det føles ekkelt. 
",0
"Den gode viljen?
Ærlig, velmenende og kanskje viktig - men ikke særlig god film om et USA i terrorfrykt. 

HANDLER OM: 
En egyptisk-født amerikansk kjemi-ingeniør «forsvinner» på flyet mellom Sør-Afrika og USA; 
Han er mistenkt for terrorisme, og CIA sørger for å overføre ham til at et nord-afrikansk land kjent for «nyttige avhørsmetoder» - det vil si at han blir torturert for å få opplysninger som man antar mannen sitter inne med. 
Man tar med andre ord ingen sjanser på at han faktisk er uskyldig. 
I USA venter og leter hans fortvilte amerikanske kone. 
Mens en CIA-offiser i det aktuelle nord-afrikanske landet for første gang i karrieren må delta i «skjerpet forhør». 
Kona til den forsvunnede søker hjelp hos en tidligere kjæreste i det politiske etablisementet. 
Men en politiker i USA som havner i skvis mellom en enkeltskjebne og nasjonens påståtte behov for terror-beskyttelse, blir effektivt stoppet i disse tider. 
DOM: 
Dette er en uhyggelig film - fordi man vet at både bortførelser av terrormistenkte til land som bruker tortur har forekommet, og at visse former for tortur - som «waterboarding» - er bekreftet brukt fra amerikansk side. 
Filmens hensikter er altså de aller beste; det er et ærlig forsøk på amerikansk selvkonfrontering med «anti-terror-lovenes» konsekvens. 
Men filmen hopper ustanselig fra fokus til fokus, fra sted til sted. 
Etterhvert viser det seg at den også hopper nokså forvirrende i tid. 
Det blir noe komplisert å følge med. 
Og for å etablere filmens mange «sannheter», makter man heller ikke riktig å gi slipp på klisjè- og sjablong-bruk. 
Så den gode hensikt rettferdiggjør slett ikke filmens totale effekt. 
",0
"Hot Rod
Den forteller en fryktelig enkel historie, og det er greit. 
En komedie trenger ikke være ”Hamlet”. 
Dårlig smak hylles og tilstrebes, spesielt 80-talls-mote, selv om jeg faktisk ikke syntes musikkvalget var så ille. 
Er det lov å si at Europe er litt gøy? 

Superstunt 

Rod (Andy Samberg) er en aspirerende stuntmann på trampert, som gjennomfører stunts med varierende suksess, inspirert av sin avdøde far, som var motorsykkelstuntlegenden Evel Knievels høyre hånd. 

Så blir Rods stefar syk og trenger $50.000 til et nytt hjerte. 
Rod bestemmer seg for å skaffe pengene ved å utføre et superstunt, ved hjelp av sitt team, bestående av tre nerdevenner og den smellvakre nabojenta. 

Morsom hovedrolle 

Andy Samberg, kjent fra tv-serien ”Saturday Night Live”, takler rollen som Rod på den riktige måten, nemlig på den totalt useriøse måten. 
Kanskje overspiller han litt for mye i scener hvor han burde holdt igjen litt, men som regel er Andy Samberg en morsom fyr som gjør Rod til en kar det er lett å le av. 

Filmen er produsert av blant andre Will Ferrell, og jeg vet ikke om det er tilfeldig, men jeg mener det er lett å se likhetene mellom Samberg og Ferrell i måten å spille på. 
Hotte skuespillere 

Rundt Rod finner vi et persongalleri bestående av andre hotte skuespillere fra moderne komisuksesser, som Bill Hader fra ”Superbad”. 
Danny McBride fra ”The Heartbreak Kid” og Isla Fischer fra ”Wedding Crashers”. 

Ian McShaine er kanskje ikke først og fremst kjent som komiker, men alle som har sett tv-serien ”Deadwood” vet at han kan være bitende morsom som Al Swearengen. 
Det er han her, også! 

Seriøst useriøst 

Ikke forvent en Oscar-kandidat om du ser ”Hot Rod”. 
Men det du kan forvente er en serie tullete sketsjer som du kommer til å le av, enten du vil eller ikke. 

Dette er en hyggelig gjeng å tilbringe 90 seriøst useriøse minutter med på kino! 
",1
"Melodrama
Regi: Mick Davis. 
Med: 
Andy Garcia, Elsa Zylberstein, Omid Djalili, Udo Kier. 
Amerikansk/europeisk co-produksjon. 
11 år. 
Anbefalt voksne. 

Mye melodrama og klisjébruk i filmen om det turbulente og følelsesladede kunstnerliv i Paris rett etter første verdenskrig. 

Det er Modigliani det handler om, den eksentriske kunstneren og idealisten som ikke tok fem øre for å hovere over Picasso, og som takket være sykdom, alkohol, narkotika og andre uhell døde ung. 
Filmen forteller om ham, om kunstnerkretsen og om lidenskapen til hans elskede Jeanne. 

Men fokuset mangler. 
I et vell av vakre bilder, ekstravagante teatrale scener og smektende musikk surfer filmen på en romantiserende bølge. 
Kunstnerkretsen besto av nyskapende energibunter, ganske sikkert grenseløst selvsentrerte, men i det minste særdeles kreative. 
I «Modigliani» er denne banden av kunstnere over grensen karikert. 
Godt unntak er Andy Garcia med sin forførende og freidige Modigliani. 
Samtidig er dette en historie om desperat besettende kjærlighet. 
Glimtvis aner du den dampende tiltrekningen mellom Andy Garcias Modigliani og Elsa Zylbersteins Jeanne. 
Deres korte, intense samliv er en italiensk opera verdig, men i Mick Davis' noe rotete regi glir de dramatiske hendelser gradvis over i et melodrama som savner den rå dybden. 
",0
"Modig av Angelina Jolie
Drama/romantikk 

USA 2015 

Regi: 
Angelina Jolie, Brad Pitt 

Skuespillere: 
Angelina Jolie Pitt, Brad Pitt, Mélanie Laurent,Sarah Naudi, Melvil Poupaud, Niels Arestrup, Richard Bohringer 

Musikk: 
Gabriel Yared, Gabriel Yared 

Tillatt for alle 

«By the Sea» er et kjærlighetsdrama inspirert av europeisk kunstfilm på 60— og 70-tallet, og det typiske utseendet og fargepaletten fra den tids filmer er gjenskapt av filmfotograf Christian Berger («Det hvite båndet»). 
Handlingen utspiller seg i en søvnig fransk kystby på midten av 1970-tallet, hvor den tidligere danseren Vanessa (Angelina Jolie Pitt) og ektemannen Roland (Brad Pitt), en amerikansk forfatter med skrivesperre, har tydelige problemer i ekteskapet. 
Hun skjule smerten bak store solbriller, han drukner sorgene i gin. 

Angelina Jolie Pitt har selv skrevet, regissert og produsert filmen, og spiller hovedrollen. 
Filmen er om ikke annet et modig karrieresteg, og til tider ganske vellykket. 
Det er modig på flere plan. 
Først og fremst er det en film hvor det ikke skjer så mye, så den krever en del av publikum. 
Det er også modig å spille inn toppløse scener etter at hun har gjennomgått en mastektomi av begge brystene, og spille inn ganske utleverende scener med sin virkelige ektemann. 

Samtidig er det nettopp at det er Angelina og Brad, et av verdens mest kjente par, som er litt av problemet med filmen. 
En kan ikke unngå å sammenlikne karakterene de spiller med dem som et virkelig ektepar, og det tar bort en del av filmmagien. 
Den er likevel severdig. 
",1
"Den organiske aksjonær-roboten
Denne forsinka påskekrimmen er egentlig en produktplasseringsfilm, og det betyr at rike lanseringsteknikere har utplassert produkter på synlige steder. 
De viktigste er Heineken, Reebok og Halle Berry. 

Berry er mye mer en forbruksvare enn en skuespiller. 
Når ekspertene kler på henne røde kjoler, kjekke Lennon-luer eller luftige slåbroker, er det ikke som karakteriseringskunst, men flyktige PR-stunt. 
Hun er en slags nettside-teaser for seg selv. 
Ansiktet tilhører en fabrikkstøpt vindus-mannekeng, og det er anvendelig på en uengasjert måte, for Halle Berry ser aldri ut som om hun føler noe annet enn kjølig fabrikk-lojalitet. 
Hun tilhører aksjonærene. 

Berry er kanskje den mest vellykka av de organiske robotene. 
Hun har tilogmed fått Oscar. 
Replikantene pleier det. 

I «Perfect stranger» spiller hun avis-journalist. 
Råskinnet Rowena starter med å valse over en senator som om hun var et strykejern med nesten samme navn. 
Scenen har så lav troverdighet at misforholdet mellom skikkelse og handling nesten blir klassisk. 
Du ser bare en visning. 

Det blir ikke vesentlig bedre siden, men produsentene forsøker å booste Berrys menneskelighet ved at alle de andre damene ser ut som dypfrosne nylon-dinosaurer som nettopp spiste en rå styreformann og ble syltynne av det. 

Journalistens datakyndige kollega spilles av Giovanni Ribisi med Trond Giske-skjegg og en overstadig seksuell uro som ikke kan skyldes annet enn organiske grønnsaker og nattlig nettsurfing. 
Mannen virker så skrudd at du ikke ville latt ham passe iguanaen din midt på lyse dagen. 
Spesielt bedre står det ikke til med Bruce Willis. 
Siden sist har han skaffet seg en frisk Plantasjen-lugg midt oppe på hodet — men i rollen som døgnkåt reklamekeiser ser også den erfarne tskjorte-sliteren ut som et godt betalt Dressmann-påfunn. 

Mye kunne vært tilgitt hvis filmen hadde beveget seg slik sesongkrim skal, men man bryr seg rett og slett for lite om hvem som har gjort det. 
Denne filmen mangler en butler, og den har en berry for mye. 
",0
"Anmeldelse:«The DUFF» er en gave til mobbere 

En middelmådig highschoolkomedie som avdramatiserer mobbing via sosiale medier og forsterker tradisjonelle rollemønstre. 

FILM: 
I 2015 er det lett å fastslå at «American Pie»s mest betydningsfulle bidrag til menneskeheten var populariseringen av begrepet «MILF». 
Og selv om filmen på ingen måte er noe mesterverk må det understrekes at denne språklige håndstrekningen kun er én av tingene den i dag huskes for. 
Til sammenligning synes highschoolkomedien «The DUFF» knapt å ha andre ambisjoner enn å innlemme tittelbegrepet i den globale dagligtalen. 

Nye medier Bianca er en nerdete, men sosialt velfungerende highschooljente da hun en dag blir fortalt at hun er vennegjengens «DUFF» — «Designated Ugly Fat Friend». 
Dette fører til en identitetskrise for den kortvokste unge damen med det runde ansiktet, som først nå legger merke til at hun er omgitt av høyreiste modeller med håndmeislede kinnbein på alle bauger og kanter. 

Bianca kutter umiddelbart kontakten med sine vakre bestevenninder, og gir seg i kast med å finne ut hvordan man blir en jente guttene vil ha. 
Mens hun gjør dette blir hun offer for en hetskampanje på YouTube, men med godt gammeldags amerikansk pågangsmot og hjelp fra uventet hold lærer hun til slutt å akseptere seg selv. 

Gamle rollemønstre «The DUFF» er smart nok til at den greier å ro i land sitt forutsigbare selvhjelpsplott med æren noenlunde i behold, men ikke smart nok til å si noe fornuftig om de absurde skjønnhetskravene eller de virkelighetsfjerne slagordsbudskapene i amerikanske tenåringsfilmer. 
Som komedie er den morsommere enn man kunne forvente, men langt fra morsom nok. 

Mest av alt er dette en satire om sosiale medier laget av voksne mennesker som åpent innrømmer at de ikke forstår sosiale medier — ordet «viral» uttales med en nervøs ærefrykt som ellers er forbeholdt muhammedkarikaturer — men som likevel føler de vet nok til å kunne berolige foreldre som er bekymret for at nettmobbing skal legge barnas fremtid i grus. 
Og hvis det nå stemmer at det fortsatt er god gammeldags ansikt-til-ansikt-mobbing som gjelder, har verdens mobbere med begrepet «DUFF» fått et flunkende nytt våpen i arsenalet. 
",0
"Arme riddere
Enda en blodig Nesbø-historie! 

Arme riddere bøtter på med blod, sleske figurer og ekkel humor. 
Det resulterer av og til i genuint morsomme situasjoner, der filmen trår over flere streker samtidig. 
Det er sånt jeg liker. 

Men mysteriet i Jo Nesbøs historie er litt enkelt å knekke, og når det antydes en tvist mot slutten, er den ikke spesielt troverdig, samtidig som den er et lite svik mot historien vi inntil da har fått fortalt. 

Arme Riddere er likevel akkurat severdig nok. 
Og den kan i alle fall ikke beskyldes for å være blodfattig! 

Tippelag i trøbbel 

Filmen starter med døde kropper i en strippeklubb rett over svenskegrensa. 
Politietterforsker Solør (Henrik Mestad) finner Oscar Svendson (Kyrre Hellum) med en hagle i hendene, og frakter ham rett til avhør i Halden. 

Det viser seg at han har vunnet 1,7 millioner i et tippelag med suspekte medlemmer (Mads Ousdal, Arthur Berning og Andreas Cappelen). 

Feiringen utartet seg da noen av dem tilsynelatende syntes det ble for vanskelig å dele premien på fire. 
Men hva har egentlig skjedd? 

Basert på rølpehumor 

Arme riddere trår til fra starten, med skyting, blodsprut og døde kropper. 
Det finnes ikke mye rom for nyanser her, noe filmen heller ikke trenger. 

Regissør Magnus Martens er selvfølgelig fullstendig klar over hva slags film han har forsøkt å lage. 
Dette er en skikkelig røverhistorie, basert på rølpehumor, overdreven voldsbruk og sterkt karikerte figurer. 

Ikke alle grepene er like gode, som den innledende rånesekvensen, men jeg hadde stort sett en antydning til et lite glis påklistra ansiktet gjennom det meste av filmen. 

Luguber kompis 

Alle skuespillerne gjør habile jobber. 
Kyrre Hellum er publikums mann i galskapen, den litt stakkarslige fyren som er et offer for omstendighetene. 

Mads Ousdal er morsom som luguber kompis som vi ikke helt vet hvor vi har. 

Henrik Mestad gjør det han kan med en klisjefylt bad cop-rolle, mens Arthur Berning, Andreas Cappelen og Fritjof Såheim utfyller persongalleriet med blodige resultater. 

Henrik Mestad er tøff bad-cop i Arme riddere (Foto: Fantefilm Fiksjon AS). 

Hilsen til Østfold 

Noe sier meg at Arme riddere ikke blir en av årets mest kritikerroste filmer, men jeg synes det er gøy at det er plass til en film som ikke streber etter kulturelite-kredd. 

Dette er jevnt over god underholdning, med noen blodsprutende høydepunkter. 
Og den gjør sitt til at Østfolds rennomé som rølpefylke nummer 1 er intakt! 

Unnskyld, Østfold, men fra en trønder, er dette faktisk ment som et kompliment! 
",1
"Gaven til sci-fi pysene
«Transformers» derimot. 
Verdensrommets fremmedkulturer har mista kuben sin, og derfor kommer de jernrånende til Jorden som gjenfødte Volvo Amazon-er over Midtøstens sanddyner. 

Kjøretøyene er fortidsting, og du minnes «Philadelphia-eksperimentet», som var yndlingsfilmen til de snille sci-fi folka, de som liker filmer med forskere i fotformsko som finner opp pommes frites uten kreftylamid. 

Men hovedpersonen i filmen er ikke Swiss-knife-teknologagsene. 
En ung mann vil ha bil av far sin, og han blir valgt av en gul Camaro, som i sin tur også plukker ut ei fullt utvokst UVB-jente med tenner som aldri har vært marmor i Italia. 
Den unge gutten er en utrolig kul fyr, og han bærer filmen videre med stil. 
Det engasjerer også at Jon Voight spiller forsvarsminister, for blir du ikke redd av det, har du nerver av smeltefritt stål og kan du dra til Nord-Afghanistan på Kristin Halvorsen-pass. 

Mange stilige ting myldrer. 
Ikke minst Biltema-krabbene, som fyller presidentens fly som tekno-gremlins og er helt i nærheten av å bli desembers kjæledyr-favoritter på tross av nissene. 
Stålskorpionene følger etter de flyktende soldatene i Qatar-ørkenen, og for at også den pigmentrike bybefolkningen i USA skal få med en fyr, tar den australske Erika-kopien Maggie med seg kodene til amatørkryptologen i the 'hood, og FBI dukker opp på ett komma hoi og dermed oppstår akutt-etnisk tradisjons-underholdning. 
Brukt, men ikke kjedelig. 

Mer tvilsomt blir det da filmen går over i den sentimentale King Kong-delen. 
Plutselig er alle transene fredeligere enn Erik Solheim, og hvis de hadde bedt oss befri Sri Lanka fra østerskrabbene, ville ingen ha sagt nei. 
Freden varer ikke lenge. 
Deseptikerne kan sine ting, og de sørger for et akseptabelt sluttoppgjør. 

«Transformers» er julegaven til mange. 
Ingen innvoller, ingen strippere og ingen Eddie Murphy noe sted. 
",1
"Once Upon a Time
For den ikke så visuelt kresne eventyrfansen 

NORGESPREMIERE 1.1. - TVNorge 
- 19:30 

Utsagnet fra Ginnifer Goodwin om at 'de gode manusforfatterne jobber i TV' har jeg melket hardt de siste månedene. 
Og det har vært godt. 
Goodwyn kom med påstanden under fjorårets San Diego Comic-Con, en gedigen popkulturell messe hvor blant annet serien hun er norgesaktuell med i dag, Once Upon a Time, ble vist frem for en sal full av nerder og wannabees. 

Once Upon a Time er ikke spesielt stilig å se på. 

Jeg har sett de tre første episodene av Once Upon a Time, og jeg tror hun har rett i at mange gode manusforfattere har meldt overgang til TV i den senere tid. 

Men hva er det rekvisitørene, scenografene og sminkørene venter på? 
Once Upon a Time er nemlig ikke spesielt stilig å se på. 

Begynner med slutten 

TV-serien fortelles i fortid og nåtid, hvor fortiden er den erketypiske eventyrverdenen hvor Snehvit, Prinsen, Den onde Dronninga, de syv dvergene og alle de andre eventyrskikkelsene bor. 

Serien begynner ved eventyrets slutt 
- Snehvit får sin Prins, men seremonien er knapt slutt før den onde Dronningen tramper inn og lager sur stemning. 

Hun kaster en forbannelse over samtlige i hele det forbanna eventyrlandet, seg selv inkludert, og sender med det alle eventyrfigurene inn i vår verden. 
Smell. 
Som en ekstra tvist fjernes hukommelsen på samtlige slik at ingen husker hvem de var. 

Styrken ligger i nåtiden 

Once Upon a Times styrke er nåtiden. 
Det er i nåtiden seriens heltinne lever, hun heter Emma og spilles av Jennifer Morrison. 
Hun gjør en bra innsats, må jeg si. 

Det hadde vært bortimot krise om Morrison hadde overspilt like mye som mange andre her, men hun begrenser seg og toner ned de største muskelgruppene i ansiktet. 

Sammen med den overspilte Henry (Jared Gilmore) må hun orientere seg i forhekselsen hun har rotet seg inn i, og det tar henne heldigvis ikke så lang tid. 

Svakheten er selve eventyrdelen 

Once Upon a Times svakeste side er dessverre tilbakeblikkene til eventyrverdenen. 
Det som egentlig skulle vært selve rosinen i pølsa blir en bortimot uspennende affære hvor verken skuespilleri, kostymer, sminke eller spesialeffekter holder så høy standard som jeg kunne tenkt meg. 

Innmari synd er det - utpågjort faktisk 
- Siden Once Upon a Time forsøker å dikte på de eksisterende eventyrene med forhistorier og bihistorier jeg aldri før har hørt. 

For hardcore eventyrfans 

Hvis du er hardcore eventyrfan, er nok dette noe du bør få med deg for ernæringens skyld. 
Forresten så er det ingen fare for å dø av mangelsjukdommer om dagen heller, det er mye på gang i fantasy- og eventyrsjangren. 

Men det er stor sjanse for at du med hell kan bruke tiden din på noe annet. 

Svelger du eventyr med hud og hår, eller spiller det faktisk en rolle hvordan det ser ut? 
Kommentarfeltet er ditt! 

LES OGSÅ: 
Filmpolitiet kårer årets beste FILMER | 
SPILL | 
SERIER 
",0
"Dr.Mengele i Argentina 

Patagonias storslåtte landskap understreker de mørke realitetene i denne lavintense thrilleren. 

I 2007 vant Lucia Puenzo Kritikeruken i Cannes for debutfilmen «XXY», om en tvekjønnet tenåringsjente; kinovist i Norge året etter. 

I fjor var hun tilbake med et helt annet, men ikke mindre følsomt tema: 
Argentina som skjulested for nazismens krigsforbrytere. 
Temaet er langt fra uutforsket i litteratur og film. 
Basert på hennes egen roman, og uten å miste det store bildet av syne, destillerer Puenzo det ned til en fortelling om en familie og en mann som viser seg å være Josef Mengele. 

Som lege i Auschwitz utførte Mengele uhyggelige eksperimenter på konsentrasjonsleirfanger, særlig barn og gravide. 
Etter flukten til Sør-Amerika, skal han ha fortsatt med eksperimentene der. 

Det er utgangspunktet for denne fiktive fortellingen, lagt til 1960. 
Helmut Gregor, som han kaller seg, møter Lillith tilfeldig, og fascineres av den spinkle 12-åringen. 
Født for tidlig, vokser hun senere enn sine jevnaldrende, og mobbes for det. 

Hun, på sin side, fascineres av hans interesse for henne. 

Gregor (Àlex Brendemühl) flytter inn på hotellet Lilliths foreldre driver, tilbyr seg å behandle henne med veksthormon, og å «yte legehjelp» til moren Eva (Natalia Oreiro), som venter tvillinger. 
Nettopp tvillingeksperimenter var en av Mengeles uhyggelige fascinasjoner og kjennetegn. 

Med Patagonias åpne, vide fjellandskap som ramme og kontrast, understreket av Warren Ellis' vakre musikk, bygger Puenzo langsomt opp et tett, fengslende drama. 
Tidvis intenst ubehagelig og nifst som en skrekkfilm, og samtidig fascinerende fordi mye av synsvinkelen ligger hos Lillith — imponerende spilt av Florencia Bado. 

Måten fotograf Nicolas Puenzos kamera fanger inn naturen, gir filmen visse likhetstrekk med Cate Shortlands «Lore», om fem søskens vandring gjennom et Nazi-Tyskland på vei mot undergangen. 
Filmene er ellers veldig forskjellige, men begge regissørene har samme evnen til å bruke landskapet som ramme om - og forsterkning av - små menneskers forsvarsløshet og sårbarhet. 

Lilliths far, Enzo, (Diego Peretti) er dukkemaker, og originaltittelen «Wakolda» spiller på en dukke han har laget. 
Puenzo trekker med stort hell visuelle og metaforiske veksler også på den, på dukkeverkstedet og drømmen hans om å skape en dukke med et mekanisk hjerte. 

Arbeidstegningene hans blir en paradoksal parallell til Mengeles morbide skisse- og notatbok, alt mens Puenzo plasserer dukkene - hoder, torsoer, armer og ben - i en sammenheng som vekker ubehagelige assosiasjoner. 
Dermed utnytter hun ikke bare en av grøsserens hyppig brukte leketøy på en ny måte, på sett og vis løfter hun dukken ut av sjangeren og fører den tilbake der den hører hjemme, som gjenstand for omsorg og lek, men også ødeleggelse og glemsel. 

«Den tyske legen» er delvis norskprodusert og finansiert via Film Fra Sør og Utenriksdepartementets samarbeidsprosjekt Sørfond. 

Men i ryggmargen er den argentinsk og viser - på et overordnet plan - hvordan nazistene og deres etterkommere påvirket etterkrigstidens Argentina, og hvordan historien slår tilbake - personlig og nasjonalt. 
",1
"Filmanmeldelse «120 slag i minuttet»:Hjerteurytmi 

Bevegende gledelig om å tro på livet før døden. 

Frankrike, 15 år 

MED: Nahuel Perez Biscayart, Arnaud Valois, Adèle Haenel, Antoine Reinartz 

REGI Robin Campillo 

Paris, tidlig nittitall/sent åttitall. 
Den ukonvensjonelle aktivistgruppen «Act Up» prøver å få mediefokus på kjipe legemiddelselskaper, statlige myndigheters manglende prioriteringer og prevensjonsbruk. 

Ukonvensjonell, fordi organisasjonen for HIV-smittede ikke nødvendigvis tror på dialog og samarbeid. 
I stedet kaster de falskt blod og angriper både myndigheter og legemiddelselskaper i sjokkaksjoner som gjør at «Act Up» får oppmerksomhet - men også blir sett på som bråkebøtter. 

Vi følger gruppens indre stridigheter om å bli enige med seg selv om hvilken retning de skal ta for å få folk til å forstå HIV-smitte. 
På de ukentlige samlingene sine har de så mange meninger at medlemmene knipser for å utvise begeistring, i stedet for å klappe. 

Midt i dette er Sean (Biscayart). 
Han ble smittet første gangen han hadde sex, nå innleder han et forhold med det nye «Act Up»-medlemmet Nathan (Valois) - som er HIV-negativ. 
Sykdomsbildet til Sean er den personlige delen av historien. 

Men filmen strekker seg over et imponerende ensemble av skuespillere i nesten to og en halv time, uten å være et minutt for lang. 
Den presenterer datidens misforståelser og ignoranse rundt HIV og aids, og det føles nært også vår tid. 
Samtidig formidles liv, død, vennskap og kjærlighet nøkternt, nesten-dokumentarisk og intimt rørende. 
Den kan på mange måter sees sammen med (også franske) 
«Blå er den varmeste fargen» (2013). 

Regissør Campillo, som selv var aktiv i Parisavdelingen av «Act Up», beskriver frustrasjonen i den tilsynelatende evige kampen mellom myndigheter, legemiddelindustrien og ulike aktivistgrupper. 
For ikke å glemme om den indre stridighetene: 
Blødere settes opp mot narkomane, prostituerte settes opp mot utlendinger. 

Alt sammen i stadige mellomklipp med dansende kropper på mørke klubber, som for å understreke hva det egentlig er kampen handler om: 
Retten til å være fri og bekymringsløs. 
Retten til å være levende. 
Å beholde hjerte- og danserytme i taktfaste 120 slag i minuttet. 
Flott fotografert og fortalt, der til og med etterspillet av et dødsfall blir både tårevått, nært men også medrivende og underholdende. 

Slik blir dette noe så umulig som en fortelling om et liv som helt åpenbart skal ende – uten å bli verken sentimentalt, romantiserende eller tynget av sykelige skremmebilder. 
For egentlig vil denne filmen bare danse. 
",1
"Joaquin Phoenix som mocku-mann
Egentlig er det sånn at Joaquin Phoenix feiker et nervesammenbrudd. 
Men gjør han egentlig det? 
Finnes han utenfor sitt eget medie-bilde? 

I'm still here: 
Amerikansk dokumentar. 
2010. 
1 time, 45minutter. 
15 år. 
Regi: Casey Affleck. 
Med: 
Joaquin Phoenix, Antony Langdon,Carey Perloff og mange kjente folk. 

»I'm still here» ble lansert som dokumentaren om at JoaquinPhoenix i 2009 gjennomgikk et så voldsomt nerve-sammenbrudd at han bestemte segfor å bli hip hop-artist. 
Svogeren Carey Affleck laget filmen med et desperatalvor som fra første bilde like mye ser ut som en forvirra kamuflasje-aksjon.Da Affleck og Phoenix etter premieren innrømmet at hele filmen var en spøk, enmockumentar, var det slett ikke alle som trodde dem. 

Slik er det med virkeligheten. 
Den glir unna, glatt som enmakrell, ansiktsløs som et spøkelse, dobbelt-definerbar som en god drøm. 

Filmen er full av scener som både kan være utspekulertsatire og den korrekte og ekte gjengivelsen av en naiv super-tilværelse derskillene mellom genialitet og idioti er opphevet av skjulebegrepet berømmelse. 
Når rappe-mogulen P Diddy snakker med Phoenix om industrien og om detkunstneriske alvoret, kan det være en ond utlevering av en mann som har kommettil så mange klubber i så lange limousiner at han føler seg som Gulliver iLilleputt. 
Det kan også være en nesten ugjennomskuelig satire over bransjen,med P Diddy som medvirkende på tross av det uutholdelig jålete artistnavnet. 

Phoenix' rappe-tekster er ikke dårligere enn de fleste andrevil jeg tro (kompetanse-svikt: kanskje Kanye West når poetiske atmosfærelag somjeg ikke vet om), og det blir for uærlig å påstå at man kan oppdage atskuespillerens fornedrende sjølutleveringer er ment som humor. 
Det ser ekte ut.Phoenix er tilforlatelig gal. 
Det skjer ingen ting i filmen som får oss til åtro noe annet enn at dette er Joaquin Phoenix, mannen som fikk etidentitetsproblem av å bli Johnny Cash og bestemte seg for å rasere verden. 

Virkelighetener glimrende beskrevet i hovedregelen: 
«If it looks like a duck, walks like aduck and talks like a duck, it probably is a duck». 
Kanskje er Phoenixei and som forsøker å late som om den er ei svane. 
Man kan også si at enskuespiller som velger å lage en mockumentar der han framstiller seg sjøl somen sutrende, udelikat horekunde, har helt sikkert et reelt problem.Nerve-sammenbruddet er virkelig, men den beste måten å unngå virkeligheten påer å vise den fram. 
Hvis du skal lure en hemmelig kjæreste inn i huset uten atnaboene oppdager det, skal du gå rundt huset med henne og snakke og peke såalle kan se. 
Frekkheten er ikke bare en verdsatt nådegave, den er i mangetilfeller det eneste som trengs. 
Kall deg selv Maria Amelie, så blir du MariaAmelie. 

Joaquin Phoenix blir sin egen mocku-mann. 
Uansett om detteer en ironisk liksom-dokumentar om berømmelsens eksistensielle fjernhet, så handlerfilmen om den virkelige Joaquin Phoenix. 
For det finnes ingen egentlig JP, detfinnes bare den formidla. 
Mannen bor sammen med en venn som er tjener, og hanhar agenter som barnepiker. 
Han finnes ikke. 
Dette er det nærmeste eksistenshan kommer. 

Følg meg på Twitter: 
@arilabra 
",1
"«Macbeth:»Marerittversjonen av «Game of Thrones» 

Intens og blodig. 
Helvete er mørkt og Macbeth likeså 

Møkkete krigere stormer mot hverandre med sverdet høyt hevet. 
Sverdeggen kutter gjennom kjøtt og blodet renner fra åpne sår. 

Regissør Justin Kurzel har laget et kraftig, mørkt og visuelt mektig epos basert på Macbeth , som er et av William Shakespeares blodigste og mørkeste teaterstykker. 
Selv Game of Thrones blir barnemat sammenlignet med Shakespeare. 

Her finner du ut hva du skal se på kino i julen: 

Stykket er en studie i ondskap og galskap. 
Det handler om grådighet, higen etter makt og mennesker som bokstavelig talt går over lik for å oppnå det. 
Temaene har fascinert filmskapere tidligere. 
Roman Polanskis versjon fra 1971 og Orson Welles' fra 1948 regnes som de beste. 
De får nå solid konkurranse. 

Galskapen lurer under overflaten 

Kurzel har valgt å gi Macbeth (Michael Fassbender) og Lady Macbeth (Marion Cotillard) en bakgrunnshistorie. 
Savnet og tomrommet etter et dødt barn er ikke en unnskyldning eller forklaring på blodbadet som følger, men det gir dem et menneskelig ansikt. 

Shakespeare selv psykologiserte ikke sine karakterer til døde. 
Han brukte ikke tid på å forklare hvorfor de handler som de gjør, men han var opptatt av veien dit og ikke minst fallet. 
I Kurzels versjon starter det med en ærlig mann hvis higen etter makt overrasker også ham selv. 

Kurzel har vært tro mot sitt opphav, og Shakespeares språk er beholdt. 
Det kunne lett blitt teatralsk, men han unngår det, og dialogen glir lett og elegant. 

Her finner du ut hva du skal se på kino i julen: 

Fassbender spiller Macbeth med nerve og intensitet og bryter den fjerde veggen ved å snakke direkte til kamera mens galskapen lurer rett under overflaten. 
Cotillards Lady Macbeth er filmens svakeste punkt, da hun fremstår som for snill og dermed ikke helt troverdig i sine intrigemakerier. 

Vakker, men grusom vold 

Filmens styrke ligger i det visuelle språket. 
Kurzel har valgt en nærmest skittenrealistisk stil. 
Blod, gjørme, død og fordervelse står i sterk kontrast til det vakre, skotske landskapet. 
Selv de overnaturlige elementene fremstilles som realistiske ånder, og marerittene er til å ta og føle på. 

Fotograf Adam Arkapaws bilder er full av motsigelser. 
De er brutale og detaljerte, men samtidig stiliserte. 
Volden er blodig, samtidig er bildene både vakre og heroiske. 
Naturen, innhegnet i tykk tåke, danner en sterk kontrast mot blodet som spruter og menneskenaturens iboende grusomheter. 
Det er effektive motsetninger som gir historien en sterk, emosjonell tyngde. 

Sluttscenen er både rørende, spektakulær og blodrød. 
Macbeth er et voldsomt visuelt epos med en historie som fortsetter å fascinere. 
",1
"Ingen madonna i Ritchies heksebrygg
Guy Ritchie har rørt sammen en giftig gryte av en krim fra Londons underverden. 
I nesten to timer kan du lure på hvem som lurer hvem. 
Og kvinnen i gamet er slett ingen madonna. 

Forrige gang Ritchie viste at han kunne flette sammen mange intriger, var i «Lock, Stock & Two Smoking Barrels» (1999) og i «Snatch» (2000). 

Åpningssekvensen nå gir en leksjon i hvem som ruler i Londons eiendomsmarked. 
Umiddelbart virker det som filmen kommer et halvt år for seint. 
Har ikke finanskrisen satt en stopper for heftige boliginvesteringer? 

Men kanskje ikke på det nattsvarte markedet. 
Ritchie får effektivt introdusert et knippe aktører: 
Byens korrupte rådmann, boligspekulant Lenny Cole med håndlangere (en erkekynisk, britisk mafiagjeng), russiske Uri (konkurrent i tvilsomme byggeprosjekter), regnskapsfører Stella, tre småskurker, samt den rusa rockeren Johnny Quid. 

Så driver de på og lurer hverandre i ett sett. 
Hvem som attpåtil er forrædersk politiinformant og skyld i at flere aktører har sittet i fengsel noen år, se det er den egentlige krimgåten. 

Særlig stor spenning kan man ikke si at «Rocknrolla» byr på. 
I stedet fråtser regissøren i ironisk fargelegging av figurer som jager hverandre. 
Og skuespillerne er godt med på notene. 
Den gamle ringreven Tom Wilkinson er glitrende som sleskingen Cole. 
Thandie Newton er kjølig ufølsom og utsøkt beregnende som sigarillorøykende Stella. 
Og superkjekke Gerard Butler er festlig som homofobe One Two i skurketrekløveret Wild Bunch. 

Fornøyelsen med «Rocknrolla» ligger nettopp i den hårfint balanserte ironien i karakter— og miljøtegning. 
For plottet i seg selv kjennes etter hvert litt langt og mekanisk da de som befant seg øverst på lykkens hjul jo skal rives ned i gørra. 

Underlig er det dessuten at man aldri får se motivet på det verdifulle maleriet som til stadighet skifter eier og volder så mye heseblesende action. 

Kanskje er det der - i maleriet - at Madonna gjemmer seg? 
",1
"Bittersøt
Regi: 
Mike Binder. 
Med: 
Joan Allen, Kevin Costner, Erika Christensen, Keri Russel, Evan Racher Wood. 
Am. dram/komedie. 
11 år. 

Raseri og sorg ispedd fremtidshåp er settingen i denne småmuntre filmen med vemodige undertoner. 

Det er den erfarne skuespiller Joan Allen som tilraner seg vår oppmerksomhet det meste av filmen. 
Som forstadsfrue med fire barn i tenåring/college-alder briljerer hun som rasende, delvis slem, grusomt selvopptatt og dypt såret mor. 

En dag forsvinner ektemann, tilsynelatende med sin svenske sekretær. 
Igjen sitter familien med en rusten fasade. 
Inn fra sidelinjen, via bakdøren, ankommer en bekjent, en alkoholisert tidligere baseballspiller som aller nådigst får kjøre sitt ukentlige talkshow på en lokal radiokanal. 
Med andre ord: en ideell drikkepartner for mor. 

Kevin Costner og Joan Allen står til troende i fremstillingen av to voksne mennesker som ikke prøver å gjøre seg bedre enn de er. 

Filmen unngår ikke klisjeer og litt gjennomtygde løsninger. 
Men den flyter godt på et veldreid manus som freser til med sylskarpe replikker, servert av en forurettet og selvsentrert kvinne. 
Joan Allen utleverer henne med bravur! 

Innsiktsfullt viser den også de turbulente kast i forholdet mellom den enslige moren og døtrene. 
Kjærlighet og raseri veksler like hurtig som en vårdag i april, og de ulike fasetter kommenteres med bittersøt ironi. 
",1
"Den perfekte samlivsfilmen
For de mange som syns samtaler om kjønnsliv er morsommere og framfor alt reinsligere enn fysisk deltakelse, er dette en perfekt film. 

For det første redegjør den for en historisk misforståelse: 
Gutter dytter ikke jenter på lekeplassen fordi de liker dem, men fordi de syns de er teitere enn bikkjebærsj. 
For det andre åpner historien for erkjennelsen av at menn har ufortjent kule kjærester, at de egentlig ikke liker noen kvinner og at Jennifer Aniston har en gudegitt gave når det gjelder å se ut som kassert tøyhanske. 

Rollelista er en slags Anton Berg-eske av vellykka skuespillere, så vi tar dem i tur og orden: 

Ginnifer Goodwin spiller lille Hjertefjes som har deit med eiendomsmekler som antakelig var hyllevare hos Olsen & Co., men han unnslipper og ringer rett til eksen Scarlett Johansson. 
Det svir omtrent som salsa på solbrenthet. 
I dagligvaren fniser Scarlie slik Woody Allen gjør og treffer dusten Bradley Cooper, som har dongeriskjorte, dongeribukse og ponnifjes. 
Han er kamerat av Ben Affleck, som prinsipielt ikke vil gifte seg med Jennifer Aniston som er kollega med Jennifer Connelly som er kona til ponnifjeset, mens meklermusa er kamerat med Justin Long, som driver ressurs-pub for sånne som dater seg inn i pensjonsalderen. 
Scarlie diskuterer dongeridøllen med Drew Barrymore, som bare driver flørting i sosiale medier og aldri kommer så langt at lakenet må vaskes. 
Og søstera til Aniston spilles av NCIS-eksen Sasha Alexander. 
Dette er snop for oss som utsletter siste rest av kulturell troverdighet ved å se på Mark Harmons etterforskere hvis fritid plutselig oppstår. 

Jeg mener: 
Dette heter å vasse i dem. 
Ikke engang fluefiskere opplever noe liknende. 
Og det er ikke sånn at folka bare sitter der med cappuccinoen mens Steven Seagal skyter serbere. 
De innvikler seg i erotiske intriger som i de fleste husholdninger kan føre til oppskrudd kommentarglede og hektiske buketter av røde roser i kinna. 
Dette er den ultimate samlivsfilmen. 
Why must it come so cruel and yet so bright. 
",1
"Lett og morsom oppfølger
Channing Tatum og Jonah Hill er tilbake i rollene som politibetjentene Jenko og Schmidt i oppfølgeren til komedien «21 Jump Street» (2012). 
”22 Jump Street” er ganske lik den første, og det legges det heller ikke skjul på. 

Tvert i mot brukes det for alt det er verdt og er bygget inn i handlingen. 
Det fungerer utmerket. 
Ikke bare er det morsomt, men det setter også folk som ikke har sett eneren inn i handlingen. 
Filmen er inspirert av tv-serien ”21 Jump Street” (1987-1991), men den klassifiseres ikke som en remake. 
Den er mer som en morsom og underholdende parodi av originalen, som blant annet introduserte Johnny Depp. 

Det nye i denne filmen er at de beveger seg et hakk videre fra videregående, til å skulle infiltrere et lokalt college. 
Her slår imidlertid Jenko ut i full blomst da han finner sin indre fotballstjerne og likesinnede ”brødre”, at det neste går galt med etterforskningen Dette fører også til at de stiller spørsmål ved partnerskapet deres. 

Flere av scenene er fantastisk morsomme, men det er dessverre også deler som er mindre underholdende, og til tider nesten langtrukne. 
Men alt i alt, en lett og underholdende film med to hovedpersoner som kler hverandre godt, og som gjør filmen verdt å se. 
",1
"Min nabo Totoro
Japansk animefilm på sitt beste! 

Ei storsjarmerande feiring av ungars fantasi og naturen rundt oss. 

Ja, kor skal eg begynne; Hayao Miyazaki er ein av pionerane innan anime, altså japansk animasjonsfilm, og står bak dei raraste og mest sjarmerande filmane innan sjangeren; Chihiro og Heksene, Laputa: 
Castle in the Sky, Prinsesse Mononoke og så vidare. 

Min Nabo Totoro frå 1988 vinn på sjarmen. 

Ungar på kornet 

Filmen er ei perle frå Japan som fortel ei heilt annleis historie med den friskaste, mest ærlege og treffande skildringa av ungar eg har sett. 

Når såg du sist ein fireåring portrettert i animasjonsfilm og tenkte: ""steike, den fireåringen der var teke på kornet"". 

Filmen har norsk tale, og eg har sett den med original tale, men eg reknar med at dei norske dubbarane gjort jobben sin. 

Sjokolade for auget 

Animasjonsfilmen føregår i eit landsens Japan, der ein nyinnflytta familie på tre, far og to dotrene hans, finn seg til rette medan dei ventar på at mora skal skrivast ut frå sjukehuset. 

Dei to små jentene Mei og Satsuki utforskar området og vert kjend med skogsguden Totoro og hans hoff. 
Og det er ein grei klubb. 

Min Nabo Totoro er klassisk anime, og regissør Miyazaki er kan hende den som i størst grad har definert animefilmen; figurar med store auger og munnar, overdrivi mimikk og mykje energi. 

Bakgrunnsbilda er ein fest å sjå på, det er åkrar og trekledde åsar så lang auget kan sjå. 
Ei feiring av jordbrukssamfunnet, eigentleg. 

Smart innpakka miljøbodskap 

Miyazaki er ærleg med sitt miljøbodskap, men i staden for å vifte rundt med peikefingeren, gjev han meg lyst til å gå ein tur i skogen. 
Eit anna tema er ungars røyndom og deira forhold seg i mellom. 

Det er lett å kjenne seg att når Miyazaki skildrar kommunikasjonsvanskar mellom ei tolvårig jente og ein jevnaldrande gut. 
Og den makteslause kjensla ein har når ein fryktar at noko har hendt med foreldra sine. 

Fyrste gongen eg såg Min Nabo Totoro, vart eg så glad for at nokon hadde ei så frigjort oppfatting av kva ein barnefilm kunne vere. 
Den inneheld så kostelege og surrealistiske episodar at eg vil ikkje samanlikne det med noko. 

Meir enn innfridde forventningar 

Eg trur den lokkar fram tiåringen i meg att for ei stakka stund. 
Og det gjer godt, for det er ikkje noko å lyge bort at det er kjedeleg å vera vaksen. 

Gå og sjå Min Nabo Totoro på kino. 

Du vil vel ta med deg forventningar frå min omtale her, men dei vil ikkje bli innfridde. 
Den snart 30 år gamle filmen vil overgå forventningane dine lett 
",1
"Filmanmeldelse:Syltynn sex 

Like tilfredsstillende som et avbrutt samleie. 

«Sex Tape» 

USA. 
Fra 11 år. 
Regi: 
Jake Kasdan. 

Med: Jason Segel, Cameron Diaz, Rob Lowe. 

Jay (Segel) og Annie (Diaz) pleide å være på’n som kaniner. 
Et ekteskap, to barn og et titalls år senere, har aktiviteten roet seg betraktelig. 
Nå er sex i hovedsak et pliktløp begge gjerne dropper, litt som treningen etter jobb. 
De hevder at de savner det, men savner nok i hovedsak sin ungdom i alminnelighet. 

De får en kveld for seg selv, og bestemmer seg for å prøve å gjenoppfriske gamle kunster. 
Det går trått, inntil Annie får eurekaideen om å filme opptrinnet med Jays nye iPad. 
Paret pløyer seg gjennom hele «The Joy Of Sex»-manualen med brukbar suksess. 

Så glemmer selvsagt Jay å slette opptaket. 
Og så han ’a gitt, som er så glad i å forære venner og kjente iPader, (han jobber visst med musikk eller noe, og lager flotte playlister), og nettopp har begynt å benyttet seg av det effektive synkroniseringsverktøyet Bride Of FrankenSynch. 

Postmannen har fått ny iPad av Jay. 
Moren til Annie også. 
Vennene Robby og Tess. 
Samt ikke minst leketøysmagnaten som er interessert i å kjøpe Annies mammablogg, og lansere henne som den perfekte amerikanske husmor, nemlig den halvpsykopatiske Hank (Lowe). 

Det er et syltynt, men i det miste krystallklart premiss, som regissør Kasdan likevel klarer å sløse bort i lange, umorsomme scener og håpløst gammeldags, stressende forviklingskomikk. 
All den tid filmen handler om det den handler om, altså en romanse som er kjølnet, får vi anta at Kasdan ser for seg at det er voksne mennesker som skal gå og se den. 
Men humoren er i beste fall på ungdomsskolenivå. 
(Apple-produktplasseringen er for øvrig beklemmende intens). 

«Sex Tape» byr på færre vitser enn en hvilken som helst episode av selv en dårlig sitcom, og et betydelig labrere tempo. 
Rob Lowes tilstedeværelse spiller på at han i sin tid var en av de første kjendisene som ble «felt» av en sexvideo på avveie. 
Et metapoeng som også det i stor grad forblir uutnyttet. 

Segal og Diaz er sjarmerende lettkomikere, men kan ingenting gjøre med det syltynne manuset. 
Selv Jack Black som pornomagnat evner ikke å blåse liv i denne trøstesløse suppen. 
Men du kan i det minste være sikker på at lidenskapsløse puritanske verdier vinner til slutt. 
",0
"Grusomme meg 3
Småslem humor i familievennlig innpakning. 

Eks-skurken Gru og hans minions viser seg å være slitesterke figurer i sin tredje film. 
Grusomme meg 3 beveger seg i samme farvann som de to første, men det gjør ikke så mye, så lenge historien bygger på gode og beviselig velfungerende elementer. 

Dette er et morsomt og fartsfylt eventyr, som ikke stikker veldig dypt, men treffer godt med småslem humor i en familievennlig innpakning. 

Den når ikke de samme emosjonelle høydene som de beste animasjonsfilmene, men er absolutt brukbar som sommerlig og fornøyelig kinounderholdning. 
Det er all grunn til å tro at Grusomme meg 3 blir en velfortjent suksess blant småbarnsfamiliene. 

Gjenforenes med ukjent tvillingbror 

Gru blir oppsagt fra Anti-skurke-ligaen når han mislykkes i å hindre skurken Balthazar Bratt i å stjele en stor diamant. 
Kjæresten Lucy følger med i dragsuget. 

Så finner Gru ut at han har en ukjent tvillingbror, og gjenforenes med Dru, som han kommer veldig godt overens med. 

Det viser seg imidlertid at Dru også har skurkegenet i seg, og vil ha broren med på tokt. 
Den nå lovlydige Gru har det perfekte kompromiss. 
De skal stjele diamanten tilbake fra Balthazar Bratt. 

Det foregår ting under overflata på historien, som Lucys ønske om å være en ordentlig mor for de tre adoptivbarna, lille Agnes sitt brennende ønske om å finne en enhjørning, Margots forhold til gutter og Grus bånd til sin nyoppdagede bror. 

Likevel er filmens største ambisjon å finne et underholdningsnivå som er tilpasset både de små barna og foreldrene deres. 
Det greier regissørene Kyle Balda og Pierre Coffin ganske godt, med en historie som stadig beveger seg fremover, der det ikke går lenge mellom hvert slapstick-øyeblikk. 

Komisk 1980-talls-nostalgi 

Minions, altså de små, gule hjelperne, er selvfølgelig en viktig del av Grusomme meg 3, og også denne gangen er de på en egen ferd, litt på siden av hovedhistorien. 
Blant høydepunktene er når de forviller seg inn på en talentkonkurranse, og overbeviser med opera på sitt særegne minion-språk, og når de senere havner i fengsel og legger en avansert plan for å flykte. 

Filmens skurk er en tidligere barnestjerne fra 1980-tallet, noe som gir filmen flere muligheter til komisk nostalgi, som hockeysveis, tyggis, gitarkeyboards og 80-talls-hits fra blant andre Madonna, Michael Jackson, Phil Collins og a-Ha. 

Dette er referanser som trolig vil gå over hodene til de minste kinogjengerne, men dette er selvfølgelig myntet på foreldrene deres, som tross alt er de som bruker tid og penger på å fylle kinosalene. 
De må få NOE tilbake. 

Grusomme meg 3 har nok ikke nyskapning som sin største ambisjon, men bygger videre på det allerede etablerte universet med en videreforedling av figurenes interaksjon med hverandre. 

Om ikke latterdøra slås på vidt gap, er filmen iallfall fornøyelig så det holder. 
Den strekker heller ikke på oppmerksomhetskravene, og klokker inn på behagelige 90 minutter. 

I tillegg leverer blant andre Alex Rosén, Line Verndal, Anders Bye og Jon Niklas Rønning norske stemmer som gjør savnet av originalstemmene forsvinnende lavt. 
Stort mer trenger ikke Grusomme meg 3 å gjøre for å underholde familiene på kino gjennom sommeren 
",1
"Downs noir
«Detektiv Downs» er en stilig film! 
En flott sjangeroppvisning, med en praktfull hovedrolle. 
Men det kunne vært jobbet adskillig mer med manuset. 

Vi befinner oss i den avgjort hardkokte krimsjangeren: 

Robert Bogerud (Svein Andre Hofsrød) lever det harde, hardtdrikkende og ensomme detektivlivet i trenchcoat og hatt og sjelløst kontor. 
Sakene står ikke akkurat i kø. 
Inntil en attraktiv dame en dag dukker opp. 

En tradisjonell start med en høyst utradisjonell vri: 
Robert Bogerud har downs syndrom. 

Det betyr at ingen tror på ham, selvfølgelig. 
Men Robert tror på seg selv, og når sant skal sies: 
Han har all mulig grunn til det. 
Vakker og mystisk og sexkyndig har han sin helt egen tilnærming til den forsvinningssaken som etter blir hans nøtt å knekke. 
Han følger følelsene sine. 
Og på følelser er Robert sterkere enn noen! 

I tillegg er filmen helt gjennomført; dette er detektiv noir så godt som noe. 
Med stilig foto, skumle steder, svikefulle og deilige damer og fet musikk. 

At filmen i det hele tatt er laget, er et åpenbart statement: 
Her er saker & ting å utforske, her er noen fordommer og noen klisjeer å bekjempe, her er sann menneskelighet å dyrke. 
Litt synd, da, at selve historien svikter her og der. 

Grunnideen for filmen er nærmest genial. 
Men den må åpenbart og uansett bli en balansegang med et par ekstra praktiske hensyn. 
Filmen pusher downs-tenkningen frydefullt i noen sekvenser. 
Mens i andre blir kravene for små: 
Hopp og sprett og forenklinger i handlingen fører til rene barne-TV-løsninger her og der. 
Det burde vært helt unødvendig. 

Filmen er helt utvilsomt laget med et rent hjerte. 
Men, særlig talt: 
Både Robert Bogerud og Svein Andre Hofsø hadde tålt mer enn dette. 
Gode, intelligente parodier må aldri bli parodiske! 

I tillegg til suverene Svein Andre Hofsø i hovedrollen, er dette de rutinerte damenes film: 
Liv Bernhoft Osa og Kari Simonsen er rett og slett meget gode. 
Mange av de andre rollene får problemer med filmens tendenser til overforenkling. 

På den annen side: 
Filmen har så mye go`-saker i seg, at den rett og slett må anbefales. 
På det varmeste! 
",1
"Send oss ginseng!
Det er ikke det at jeg ikke respekterer kvinner. 
Jeg syns bare ikke de skal lage filmer for dem. 

Denne filmen burde vært kalt «Kvinner som løper etter menn slik bikkjer løper etter pinner i postbiler og tjukke folk løper etter vafler». 
Den kunne også vært kalt «Menn som snakker som Oprah og tenker på Aloe vera-krem på håndbaken og anklene når de burde fantasere om svett hud og svimeslåtte stønn». 
Filmen var antakelig ganske trivelig i cirka halvannen time, men så kom jeg på at jeg var nødt til å sjekke om barnetoget går i Avaldsnesgata eller Wessels gate i år, og så måtte jeg gå. 
På det tidspunktet hadde en forferdelig studiobruna imitasjon av en speilavhengig tannbleker (Bradley Cooper fra Nip/Tuk) tilstått seksuell utroskap mot Jennifer Connelly i en byggshop, men jeg tror ikke hun trodde ham, for det trenger man utovertiss til. 
I denne filmen kysser menn og kvinner hverandre slik folk med alvorlig høydeskrekk vandrer på skyskraper-gesimser. 

Fram til jeg gikk snakket kvinner stort sett om hvordan man skal få menn til å ringe tilbake og deretter gifte seg, som om de var med i en litt spesiell skiskytter-stafett der poenget var å felle fyrer som fniser. 
Ginnifer Goodwin var uforståelig og masochistisk opphengt i Kevin Connolly, som ser ut som et Fedex-bud og snakker som et Hannah Montana-ekorn. 
Jennifer Aniston dumpet den gifte-uferdige Ben Affleck. 
Scarlett Johansson vil ikke ha ekornfyren, hun vil ha den gifte kassakø-mannen til Jennifer Connelly. 
Drew Barrymore ser ut som ei dame som dekorerer kakebokser, og så dukket Kris Kristofferson opp – hei, kan noen få den mannen ut derfra før de siste sædcellene hans tørker. 
I Aftenbladets kulturavdeling var vi onsdag fire menn som ikke klarte å skru på tv-en for å se på ski-VM, og det skyldes antakelig 2008. 
Send oss ginseng! 

Regissøren Ken Kwapis er en tv-fyr («The office») som tror at kinogjengere har den samme formen for papp-hjerner som fjernsynsserie-kikkere. 
Vi vil ikke. 
Vi vil ikke. 

RINGER HAN?: 
Jennifer Aniston er ikke gift, men Jennifer Connelly er og begge er utslitte. 
",0
"Bulk i buksa, høl i hodet
Regissøren og manusforfatteren Jake Paltrow er bror til Gwyneth. 
Han er sikkert en eminent hekkeklipper (185 cm), han er antakelig en presis nattverdbaker eller kondomillustratør, en dyktig vaskebjørn-temmer og en oppmerksom barnevakt som bare lar mindreårige se de snille Star Trek-episodene. 

Men han kan ikke lage film. 
Han kan heller ikke plukke hovedrollen. 
Nok en film med feil mann. 

Til filmen om husbonden som drømmer seg ei midtlivskrise, har han valgt britiske Martin Freeman, en skuespiller som ikke har sertifikat og ser sånn ut. 
Freeman likner en stor boks eller en liten sekk, og hvis noen hadde sagt at han skulle gifte seg, ville du ha tilkalt øyelegen. 
Mannen har ikke utseende-sjarm og han stråler mindre enn en fasttelefon med sveiv. 

I filmen er han gift med hesja Gwyneth Paltrow, men begynner å ha sterke seksuelle drømmer om Penélope Cruz. 
Hun ligger på golvet i et vulgært funkishus med naken underkropp bak røde gardiner og ser ut som et parodisk Almodovar-flashback. 
Etter hvert viser det seg at Cruz er en virkelig person, men slett ikke så skjønn eller stas-seksuell som i drømmene. 
Dermed rasler filmen inn i et slags handlingskott der den blir stående og gruble for seg selv: 
Det grønne graset på den andre sida av klipperen... mumle mumle... du vet hva du har. 
mumle... mumle. 

Dette er en film der manusforfatterens bulk i buksa ville ha passet akkurat inn i hølet i hodet. 
",0
"Jenta som lekte med ilden
Tåkete plott og manglende troverdighet. 

Jenta som lekte med ilden er den andre filmatiseringen av Stieg Larssons tre bøker. 
Og kvaliteten går dessverre litt nedover. 

Den første filmen hadde fordelen av å introdusere oss for figurene og miljøet. 
Dessuten var dynamikken i spillet mellom Noomi Rapace og Michael Nyqvist noe som appellerte. 

Den andre filmen har et tåkete plott, som er avhengig av en rekke fantastiske sammentreff for å fungere, og mangler samspillet, siden de knapt møtes. 
Miljøskildringene og skuespillet er bra, men det halter på manusfronten. 

Blir mistenkt for mord 

Lisbeth Salander (Noomi Rapace) returnerer til Sverige, men kort tid etter begås flere mord, og politiets hovedmistenkte er henne! 

Lisbeth er selvsagt uskyldig, og setter i gang sin egen etterforskning for å finne ut hvem som står bak, og hvorfor. 

Det samme gjør journalisten Mikael Blomkvist (Michael Nyqvist), som oppdager ting om Lisbeth han ikke visste. 
Mer trenger du ikke vite. 

Kunstig og lite troverdig 

Filmen ser bra ut, og både Rapace og Nyqvist er solide. 
Igjen er Lisbeth Salander den klart mest interessante figuren. 

Men jeg blir ikke fryktelig grepet av innholdet i historie nummer 2. 
Kanskje fordi så mye beror på sammentreff og tilfeldigheter, som gjør at jeg ikke tror så hardt på det jeg ser. 
Det føles kunstig og lite troverdig. 

Det samme gjelder filmens muskelskurk, som ligner på en Bond-skurk fra Roger Moore-filmene på 70-tallet. 
Han har også en spesiell evne som kommer godt med, og er nesten er for god til å være sann. 
Nok et utrolig sammentreff. 
Og det er flere på lur! 

Det tekniske på stell 

Jeg har fine ting å si om filmen, også. 
Det er noen scener her som er godt løste, og spenninga tar seg kraftig opp mot slutten, selv om vi aldri er i tvil om hvordan det vil ende. 

Foto, lydlegging og musikk er også dyktig utført. 
Så alt det tekniske er i alle fall på stell. 

Skuespillerne er også jevnt over gode. 
Ved siden av Rapace og Nyqvist merker jeg meg Ralph Carlsson i en sår rolle som uthengt horekunde, og Yasmine Garbi i rollen som Lisbeths hardt prøvede venninne, Miriam Wu. 

Midt på treet 

Regissør Daniel Alfredson (Tic Tac, Syndere i sommersol) har skrudd sammen en film som sikkert mange vil synes er okay. 
Den tilhører en sjanger som har mange fans, og der man kanskje ikke behøver å strekke seg fryktelig langt for å tilfredsstille sitt publikum. 

Jeg synes Jenta som lekte med ilden er litt for omstendelig, og har en litt for lettvint omgang med sammentreff og tilfeldigheter til at jeg lar meg rive med. 
Jeg er bare middels fornøyd 
",0
"«Tvillingenes dagbok» er en lidelseshistorie om krigens redsler
Enkeltstående bilder løfter denne lidelseshistorien om krigens redsler over det middelmådige. 

Å bruke tvillinger for å skape skrekk og ambivalens er en sliten klisjé innen horrorfilmsjangeren . 
I denne ungarske ""krig som oppvekst""-filmen utnyttes klisjeen til fulle, på godt og vondt. 

Vi følger to tvillinger i 10-årsalderen som blir utplassert hos bestemoren på landet når Annen verdenskrig bryter ut. 
Der utsettes de for en rekke overgrep og går etter hvert inn i en slags transe, som for å beholde sin forstand i en verden som har gått av skaftet. 
De står ikke frem med navn, de er bare Tvillingene, men deres opplevelser beskrives i detalj i en dagbok de fører. 

Forblir en gåte 

Jeg har ikke lest den kritikerroste boken av Agota Kristof filmen er basert på, men kan tenke meg at vi får mer innsikt i de to guttenes indre liv der. 
Her forblir de en gåte, og det spiller regissøren Janos Szasz effektivt på, inntil et visst punkt. 
De to guttene i hovedrollene, brødrene Gyémánt, er uttrykksfulle og godt synkronisert foran kamera, og de synes drevet frem mot katastrofen av noe utenfor deres kontroll. 

Szasz er ikke akkurat subtil i sin betoning av dette skjebnetunge, som slås an helt fra starten i form av en illevarslende trommelyd som følger oss frem til filmens blodige konklusjon. 

Dette er ikke en film der de grenseoverskridende handlingene forklares på noe psykologisk nivå. 
Krig er helvete, konstaterer filmskaperne, så da må vi bare akseptere at ting skjer, brått og brutalt. 
Det fungerer så lenge filmen holder seg innenfor sitt særegne horrorunivers, der de blodige hendelsene like ofte holdes utenfor kamera som innenfor, eller gjenfortelles med barnetegninger. 

Vakre bilder 

Michael Hanekes faste filmfotograf Christian Berger gjør en strålende innsats for å sette menneskenes ondskap opp mot den ugjestmilde naturen, og det er slående, vakre bilder han gir oss. 
Men når filmen midtveis dreier over i en slags ""holocaust-horror"" blir det mer problematisk, og tvillingenes voldelige odyssé blir repeterende og vanskelige å fatte. 

Da er det er enklere å forholde seg til bestemorens ondskap; hun er som snytt ut av brødrenes Grimms fortellerunivers. 
Det er veteranen Piroska Molnar som løfter denne groteske figuren til uante høyder, og hun er som skapt for rollen. 
",1
"TV-anmeldelse:Solbakken Grand Prix! 

Erik Solbakken seiler inn i «gullrekka» med aller største selvfølgelighet. 

«Popstokk» NRK 1 fredager kl. 20.05. 

26-åringen sparker i gang fredagskvelden med forrykende musikkunderholdning for hele familien. 
Han overtar plassen til «Lyngbø og Hærlands Big Bang». 

«Popstokk» er en upretensiøs musikkonkurranse med to kjendislag, ispedd Solbakken-ablegøyer lignende de vi har sett i «Krem Nasjonal»: 
I første program fremfører han blant mye annet en musikkquiz som taxisjåfør med et intetanende A1 i bilen - og han er «stalker» med bart som proklamerer norske sangtekster til tilfeldig «ofre» på gaten. 
Det er skjult kamera - men snillere og morsommere enn vi er vant med i sjangeren. 
Solbakken driter stort sett ut seg selv - og vi ler med. 

«Popstokk» er i det hele tatt et oppkomme av sprudlende gode ideer - og man har passet på å inkludere hele familiens CD- og MP3-samling i miksen: 
Fra Nora Brockstedt via Øystein Sunde til Lady Gaga. 
Har NRK like mange kreative løsninger i ermet til alle åtte episodene, er det bare å ta av seg hatten - og betale lisensen med et smil. 

Entusiasmen så i hvert fall i første program ut til å ha smittet over både på gjester og publikum. 
Jenny Jensen, Benedicte Adrian, Terje Sporsem og Gustav Nilsen storkoste seg spontant - og i motsetning til lignende konsepter får man ikke inntrykk av at de følger et forhåndsskrevet manus. 

TV2 skal jobbe hardt for å finne «Norske Talenter» som kan matche Erik Solbakken på fredagskvelden. 
Jeg lar 12-åringen fra TV-stua oppsummere «Popstokk»-forhåndstitten en grå midtukekveld: 
«Åh, er det ikke helg? 
Jeg fikk den følelsen nå!» 

ØYSTEIN DAVID JOHANSEN 
",1
"Kokett
Sympatisk, men svært klisjéridd og uhyre kokett «road movie» om tre Irak-soldater som av forskjellige årsaker er tilbake i USA. 
Spesielt McAdams gjør alt for mye ut av det i og for seg ubestridelige faktum at hun er veldig søt. 
«Overraskelsene» føles fint lite overraskende, og store strekk av filmen føles som en lettdramaversjon av «Planes, Trains And Automobiles» (1986) som aldri tør å bli verken morsom eller seriøs nok. 
Likevel ikke helt bortkastet tid, dette. 
MORTEN STÅLE NILSEN 
",0
"Filmanmeldelse:«Noir» for nolduser 

Langtekkelig oppfølger til langtekkelig forgjenger. 

USA. 
11 år. 
Regi: 
Frank Miller og Robert Rodriguez. 

Med: Mickey Rourke, Jessica Elba, Josh Brolin m.fl. 

«Luddere» og «gangstere», velkommen til «Frank Miller’s Sin City». 
(Våg for all del ikke å kalle den noe kortere og greiere enn «FRANK MILLER’S Sin City» – da blir nemlig «skaperen» vred). 
Der kvinner er sørgende strippere og/eller troløse horer, og menn er infantile, voldelige tosker. 

Vi har vært her før, som noen vil huske, i den like monotone og monokrome forgjengeren, «Sin City» – unnskyld! 
«FRANK MILLER’s Sin City» – fra 2005. 
Er det virkelig snart ti år siden? 
Dæven, som tiden flyr. 
Var ventetiden til å holde ut? 
Ubetinget ja. 

«Sin City: A Dame To Kill For» – la oss ikke glemme at dette er en film som eies av Frank Miller, og bare han – har kun et par nye triks i ermet: 3D, Josh Brolin og en om mulig enda mer pompøs fortellerstemme. 

Samt, det skal sies, en liten bunke fine visuelle gleder. 
Da tenker jeg ikke utelukkende på de flotte puppene til Eva Green, som hun får rikelig – rikelig – med tid til vise frem. 

Det er, som sist, en slags antologifilm, bestående av tre beslektede historier. 
Både samlet og isolert sett er disse komisk skjematiske, snappende etter luft under vekten av sin egen bombastiske omgang med «film noir»-klisjeene. 

Det som kanskje kan oppleves som en humoristisk omgang med «noir»’ens verktøyskrin på papiret, altså som tegneserie (altså FRANK MILLERS egen, private tegneserie), blir på lerretet tunglabbet og uutholdelig selvhøytidelig. 
Langsomt og treigt. 
Vold erstatter vidd (nylig avdøde Lauren Bacall ville neppe tatt noen av disse replikkene i sin munn), og «forholdene» menneskene i mellom – om vi kan kalle dem det – blir latterlig melodramatiske. 

Er det kanskje en slags parodi på «film noir», mer en enn «hyllest» eller en «nytolkning»? 
I så fall er den skrekkelig lite gøyal. 

Alt blir tegnet med bred penn, alt er overtydelig. 
Kvinnesynet er som antydet så semmert at det vil være nok til fem årganger med harmdirrende kronikker i «Fett». 
Man kan trøste seg med at mennene ikke kommer stort bedre fra det. 
Alle karakterene i denne filmen er idioter. 

Denne anmelder kunne ha levd med mange av disse innsigelsene, om ikke annet så på grunn av det gamle «det er jo bare film»-maksimet. 

Det jeg ikke kan leve med, er at filmen føles nådeløst langtekkelig og ensporet (tross at den bare er 1.40 lang). 

De to slappeste avslutningsreplikkene i nyere filmhistorie, er også vanskelige å tilgi. 

MORTEN STÅLE NILSEN 
",0
"Varme hjerter i kald krig
Prisbelønt polsk Oscar-kandidat i svart-hvitt. 

FILM: 
En bittersøt kjærlighetshistorie som utspiller seg på begge sider av den kalde krigens jernteppe, er temaet i Pawel Pawlikowskis film «Cold War». 
Filmen er allerede belønnet for beste regi under årets Cannes-festival, og den er plukket ut som Polens Oscar-kandidat i klassen for fremmedspråklige. 

Folklore 

Pawlikowski har vunnet Oscar før; i 2015 for «Ida». 
Også denne filmen er skutt i svart-hvitt, og her har han hentet fram en av skuespillerne fra «Ida», Joanna Kulig, og gitt henne hovedrollen som Zuzanna/Zula. 
Hun spiller den unge polske jenta som søker opptak i en folklore-gruppe som skal framføre polsk folkedans og -musikk. 
De skal være reisende ambassadører for partiet, folket og fedrelandet. 
De skal synge om landreformer, verdensfred og «vidunderlige Stalin». 

To hjerter 

Wiktor (Tomazs Kot) er musiker og en av dem som rekrutterer talentene. 
Han faller for Zula, til tross for at hun avsløres som tidligere straffedømt. 
Ryktene sier at hun har drept sin far. 
«Han tok feil av meg og min mor. 
Jeg tok en kniv og viste ham forskjellen,» forklarer hun. 

Kjemien mellom Zula og Wiktor er dirrende mens de reiser på turne i de østeuropeiske hovedstedene fra begynnelsen av 1950-tallet. 
Et av glansnumrene er folkeballaden 
To hjerter, og denne skal gå igjen i forskjellige versjoner i filmen etter hvert som tid og sted endres. 
Wiktor hopper av under en opptreden i Øst-Berlin, men får ikke Zula med seg. 
De skal møtes igjen i Paris noen år seinere, der Zula skal framføre en myk jazzversjon av låten. 
Joanna Kulig har en sensuell utstråling med stort stjernepotensial i disse scenene. 

Episodisk 

Hun spiller en plaget kvinne som slites mellom kulturene i et delt Europa. 
Kjærlighetsforholdet mellom henne og Wiktor blir mer desperat for hver adskillelse. 
Handlingen, som går over 15 år, vises episodisk i filmen. 
Han er statsløs flyktning i vest; hun har giftet seg med andre for å kunne reise ut og være nær ham. 
Den helstøpte filmen er like trist som den er vakker. 
",1
"Mer fredagskillerkos
Bluray-bossene har også sendt ut treeren i anledning gjenopplivningen av Jason Vorhees. 

Det mest severdige i treeren er at han finner hockey-masken som skal bli en slags logo for det ulykkelige drukningsofferet. 
Ellers er det tjafsete greier. 
Filmen starter med at ei dame med krøllnåler ser mordreportasje på TV mens mannen smugdrikker på doskåla. 
Så kommer bilen med ungdoms-agnene, en Dodge RAM, som den Mickey Rourke kjører i «The wrestler». 
I baksetet sitter en allerede forbigått eldrehippie, den ene jenta er gravid, alle røyker hasj og før noen vet forskjell på rett og galt, blir de uvenner med mc-folk. 

Treeren strever, og den ble aldri noen stor kritikersuksess, men det ble laget Jason-filmer helt til 1989 (Åtteren), før «Jason goes to hell» kom i 1993. 
",0
"Sjarmøren
Nyansert om utnyttelse, drømmer og kjærlighet. 

Lykkejegere på jakt etter vinning gjennom ekteskap er ikke noe nytt, men i Sjarmøren serveres vi en nyansert og utfordrende fortelling fra en verden mange ikke har kjennskap til. 
Gjennom kjappe og presise miljøskildringer, og en naturlig teft for kjærlighetsbedragets underholdende spenning, har regissør Milad Alami skapt en film som både overrasker, provoserer og gir innsikt. 

Ved å ligge tett på en ung iransk mann som desperat forsøker å skaffe seg oppholdstillatelse gjennom å sjarmere danske kvinner inn i ekteskap, viser Sjarmøren fram situasjoner, problemer og noen elendige løsninger som oppleves høyst reelle – og også skjebnesvangre for dem som bli berørt. 

Travel konejakt 

For Esmail (Ardalan Esmaili) har drømmen om opphold i Danmark ført han ut i en kalkulert jakt etter giftermål. 
Det er en løsning som på papiret kan gi oppholdspapirer, men som er svært opprivende både for de han forfører, og etter hvert også for hans egen psykiske helse. 

Vi kommer inn i tilværelsens hans i en tid hvor trykket er i ferd med å bli for stort. 
Han står i fare for å bli hjemsendt. 
Hans spill med flere kvinners kjærlighet er i ferd med å innhente han. 
Og han forelsker seg i Sarah (Soho Rezanejad) som ikke vil gi han den oppholdstillatelsen han søker. 

Ardalan Esmaili er glimrende som den målrettede Esmail. 
Dette er en rollefigur som tar alle jobbene han kan få for å sende penger hjem til familien. 
Han blir venner med en persisk familie som stagger savnet til hjemlandet. 
Og han skrubber flekken av dressjakken med spytt, og bruker kveld etter kveld med søkende blikk på lokal vinbar. 

Dette er ganske så ulike settinger som viser fram ganske så ulike sider av hovedpersonen vår. 
Og Ardalan Esmaili har imponerende naturlig håndlag med skiftene i både tone, intensitet og stil. 
Han utstråler en gjenkjennelig varme når Esmail få være seg selv, og treffer med maskene når forføreren må ikle seg sjarmørrollen. 

Usjarmerende sjarmør 

Det mest usjarmerende med Sjarmøren er Esmails kraftige skylapper når det gjelder konsekvensene hans handlinger får for menneskene han møter. 
Det er lett å få sympati med den unge mannen. 
Han har kortstokken rigget imot seg. 
Og hans reise på kanten av Københavns hverdagsliv avslører store sosiale forskjeller hvor klasseskiller blir utnyttet. 
Det gir oss scener hvor vi får kjenne på den urettferdigheten som rammer dem som må leve med helt andre valg enn hva de fleste av oss født i Skandinavia har måttet vurdere. 

Men til tross for gode sider og gode grunner, så viser han seg som en ganske brutal egoist. 
Han har latt framtidsdrømmen tillate mye forferdelig oppførsel, og etter hvert som vi lærer mer om hans bakgrunn så blir jeg både sint og oppgitt over hans valg og reaksjoner. 

Gjennom å utstyre Esmail med en såpass kompleks bakgrunn og personlighet, så er dette en film som vrir og vender på seg i magen etter hvert som den skrider fram. 
Manusforfatterne Milad Alami og Ingeborg Topsøe bygger sin historie uten å ty til klisjeer og offerroller som søker å styre publikums reaksjoner inn i enkle og vante mønster. 
De stoler på realismen i sine rollefigurer og har laget en film som er godt egnet for å skape forståelse for de menneskene og situasjonene vi møter langs veien – uten at de tar de moralske vurderingene for oss. 

Det gjør Sjarmøren til en sånn film en får lyst til å diskutere og snakke ut om etterpå. 
Gå gjerne med vennegjengen på denne. 
",1
"Nå kommer den og tar deg
Regi og manus: 
David Robert Mitchell 

Skuespillere: 
Maika Monroe, Keir Gilchrist, Daniel Zovatto,Lili Sepe, Jake Weary, Olivia Luccardi 

Aldersgrense: 
15 år 

Jøje meg. 
Det er ikke ofte en filmanmelder sitter på pressevisning — helt alene i kinosalen en mandag formiddag - og kjenner paranoiaen prikke i bakhodet. 
Men det siste årets store skrekkfilm-hype viste seg å være akkurat så gruoppvekkende god som internettet hadde lovet. 

Like etter at hun har hatt sex med Hugh for første gang, får Jay vite at hun er blitt smittet med en forbannelse. 
Fra nå av vil hun alltid være forfulgt. 
Og den - eller det - som jager henne vil ikke la seg stoppe før hun er død. 

Tenåringene, forstadssettingen og den konstante faren , de sakteglidende kamerabevegelsene og det kjølige, elektroniske lydsporet: 
«It Follows» fremstår til tider som en ren hyllest til John Carpenter-klassikeren «Halloween» (1978). 
Men «It Follows» er på mange måter en vel så smart film. 
Den leker seg med våre forventninger om hva en skrekkfilm skal være. 
Den forstår at det er trusselen om at noe grusomt skal skje - snarere enn det grusomme i seg selv - som er det virkelig skremmende. 
Og dens avmålte tempo og vagt drømmeaktige atmosfære, gjør at sjokket blir desto større når helvete først bryter løs. 

Jeg forlot visningen med en klar følelse av at noen - eller noe - fulgte like etter. 
",1
"Film:Ender i det blå 

Habilt skrekkhåndverk, skrantende manus. 

Med et budsjett på drøye millionen, og en 21 år gammel regissør i førersetet er det greit å ikke skru forventningene skyhøyt. 
«Blåtur» ble en liten opptur med det utgangspunktet, her er mye å nikke anerkjennende til, spesielt på produsentsiden: 
Jeg har sett norske filmer med 20 ganger større budsjett som får langt mindre ut av pengene. 

Ungjenta Silje vil teste kjæresten Kaspars lojalitet før de gifter seg, og kjøper et svært eksklusivt «event» - hvor ingen av dem vet hva som skal skje. 
Blåturen går i båt - sammen med det tause ekteparet Geir og Gunn til et nedlagt «galehus» hvor de tas i mot av en kjernesunn guide som vet skummelt mye om Kaspars fortid. 
Faktisk er hun filmens skumleste og mest sammensatte karakter, et topp filmcomeback for Berte Rommetveit! 
Spillet er i gang - og med den leken med oss i salen. 
(Filmen er sterkt inspirert av den tidlige Fincher-perlen «The Game»). 

Det fungerer godt en god stund: 
Hvem er det som styrer dette? 
Hva vet egentlig Silje om opplegget hun har betalt for? 
Og har guiden kontroll på dette bisarre opplegget her? 
Selv om lydsporet roper høyt «skummeeeelt» allerede fra første bilde, klarer man å komponere noen solide gys på veien. 

Klippingen er effektiv «økonomisk», skremslene tværes ikke ut. 
Filmskaperne får maks ut av location - et nedlagt sinnssykehus på Dale skaper godvonde «Ondskapens hotell»-vibber. 
Dessverre blir flokene altfor mange å løse opp, manuset går seg helt bort etter at den godgufsen stemning er etablert. 
Det ødelegger for en debut hvor det er lett å spore talent både foran og bak kameraet. 

ØYSTEIN DAVID JOHANSEN 
",0
"Neste Sommer S01 E01-03
Går varsamt i strupen på mellommenneskeleg pinlegdom. 

«Nei da, eg fiksar det. 
Eg må berre kose litt.» 

Denne setninga oppsummerar eigentleg heile Neste sommar. 
Sentralt er paret Eva (Janne Formoe) og Per Ivar (Trond Fausa Aurvåg), som tek over hennar foreldres hytte – ei perle i eit svabergsparadis, like ved ei rekkje andre hytter. 

Sitatet over tilhøyrer Evas bror Terje (Eivind Sander) som plutseleg møter eit par som han hugsar igjen, men som han ikkje kan kome på kvar han har sett før – eller kva dei heiter. 
Men om dei berre kosepratar lenge nok, så kjem han sikkert på det. 

Hendingar som dette definerer serien. 
Møtet mellom menneske som ikkje kjenner kvarandre så godt som dei gir uttrykk for, fasadar som er sett opp for utsida, og ein familie som sit fast med kvarandre den komande sumarferien. 

Resultatet er attkjennelege situasjonar, i ein roleg nedadgåande spiral. 
Spørsmålet er kanskje om det går for roleg – eit veldig sumarleg tempo. 

Hyttefeltet - statussymbolets høgborg 

Serien er skrive av Lars Gudmestad (Buddy, Julekongen) og Simen Alsvik (Lilyhammer, Tina og Bettina) – dei har skapt eit univers som er like bedageleg som fellesferien. 

Produktplasseringa i serien er mangfaldig, men av ein eller anna grunn reagerer eg ikkje særleg på det. 

Kanskje fordi at det er nettopp i hyttesamfunn som dette at framheving av statussymboler som den beste gressklipparen, den riktige hyttedassen og den flottaste grillen er på sitt fremste òg i den verkelege verda. 
Når den patriarkalske velforeningsstyraren framhevar eit merke som den beste brenndoen, så er eg heilt med på det. 

Om det er bevisst frå manusforfattarane si side eller ikkje, så kjennest det eigentleg ganske naturleg. 
I frykteleg mange andre situasjonar hadde det stukke seg betrakteleg meir fram. 

Burde gå lenger 

I hovudrolla som Per Ivar er Trond Fausa Aurvåg god. 
Han har nesten perfeksjonert sitt uttrykk av «stusselig kar» – som han har spelt i ein eller anna versjon sidan Den brysomme mannen. 
Her er det dog meir handlekrafta som er manglande, der det heller er intelligensen som manglar på figuren hans i Lilyhammer. 

Rollene elles er godt besett, og spesielt får eg fot for Ellen Horn som Per Ivars svigermor. 
Lat oss håpe at ho får litt meir å seie i etter kvart som serien går. 

Stem på din favoritt: 
Hva er Norges beste tv-serie sidan år 2000? 

Ut frå den svenske suksessen Solsidan har det vakse fram fleire seriar som prøver å ta den mellommenneskelege pinlegdommen på kornet. 
Neste sommar går litt i strupen på det konfliktsky kvardagsmennesket, men ikkje så langt som Curb your enthusiasm eller danske Klovn. 

I løpet av sesongens tre første episodar byggjest det sakte men sikkert opp ei stemning. 
Ein eller anna stad må demninga breste, men inntil då går det nesten litt for roleg. 

Seriens manus skulle gjerne ha vore litt skarpare, litt farlegare – det bedagelege er realistisk, men vil kjapt bli tamt i lengda. 

Neste sommar er lunt, morosamt, og spesielt attkjenneleg – på den rette måten. 
Lat oss berre håpe at den ikkje ender med å bli like rund i kantana – like ufarleg – som DeLillos-låten den lånar namnet sitt frå. 
",1
"Julefilm uten julestemning
""Da nissen falt ned fra himmelen"" handler om vennene Ben og Charlotte som må hjelpe den eneste gjenlevende julenissen, Nikolas Julebukk, og redde seg selv og julen. 
Nissen nødlander i nabolaget deres da han er på flukt fra den ondeGerold Geronimus Goblynch, som vil gjøre ham om til en statue av is. 
Goblynch vil tjene penger på julen, og liker ikke at julenissen prøver å spre budskapet om at julen ikke handler om kostbare materielle ting. 

Filmen er basert på en novelle av den bestselgende forfatteren Cornelia Funke, og historien i bunn er fin. 
Filmatiseringen har imidlertid blitt et trist resultat fullt av klisjeer og selvfølgeligheter. 

Dubbingen fungerer dårlig og dialogen virker anstrengt og kunstig, og skuespillerprestasjonene er middelmådige på sitt beste. 
Med andre ord, ikke mye julestemning å hente her. 

Filmen er også altfor lang, nesten to timer. 
Skal ungene klare å sitte stille og følge med så lenge, må i alle fall handlingen være spennende. 
Til og med skurken er kjedelig, og julenissen minner mer om en overkul SFO-vikar som tror han er rockestjerne. 

Så, skal du velge én julefilm i år, hadde jeg definitivt styrt unna denne. 
Veldig liten underholdningsverdi, både for store og små. 
",0
"The Unborn
God heltinne, kjedelig film. 

Jeg liker kvasireligiøse grøssere med bibelsk babbel, morbid magi og satanisk symbolikk. 
”The Unborn” er en sånn film, men er bare helt grei. 

Den har sine gode stunder, men det er ikke mange nok av dem, og helheten skremmer meg dessverre ikke slik jeg ønsket den skulle gjøre. 
Regissør og manusforfatter David A. Goyer har gjort bedre ting enn dette, men ”The Unborn” har i alle fall noen heftige spesialeffekter og en god heltinne i hovedrollen. 

Drømmer om skummel gutt 

Casey Beldon (Odette Yustman) drømmer om en skummel liten gutt. 
Snart ser hun ham også i våken tilstand, og forferdelige ting begynner å skje. 

Casey får mistanke om at en ond ånd er etter henne, og starter en egen undersøkelse for å finne ut hvorfor. 
Hun hjelpes av rabbineren Sendak (Gary Oldman), og de finner ut at svaret kanskje ligger i familiens fortid. 

Forutsigbart plott 

Filmen setter tonen ganske kjapt, med den forventede skumle musikken, mørke bilder og en generell creepy stemning. 
Det filmtekniske sitter som det skal. 
Bare et effektklimaks mot slutten skuffer litt, og vitner om dårlig tid og lite penger. 

Ellers er handlingen preget av et litt forutsigbart plott, som ikke inneholder de store nyskapningene. 
En ånd som skifter fra person til person er gjort bedre i filmer som ”The Hidden” og ”Fallen”. 

God Yustman, sliten Oldman 

Odette Yustman gjør en god innsats i en hovedrolle som ville gått til Jennifer Connelly for ti år siden. 
Yustman filmdebuterte som 5-åring i ”Kindergarten Cop” med Arnold Schwarzenegger i 1990, men ble sist sett på kino som Beth i ”Cloverfield”. 
Hun gjør en troverdig figur som hardt prøvet sjel i ”The Unborn”. 

Gary Oldman er en gammel favoritt fra filmer som ”Leon”, ”State of grace” og ”Det femte element”, men det er litt trist å se at han nå tar til takke med biroller i filmer som dette, som hvem som helst kunne ha spilt. 
Det lukter litt ”karriere på hell” av Oldman her. 

Kjedet meg litt 

”The Unborn” vil ikke skaffe skrekkfilmsjangeren noen nye fans. 
Til det virker den en smule for gammeldags. 
Den har riktignok scener som vil få noen til å skvette, og andre til å føle ubehag. 

Men det var flere stunder der jeg følte noe annet i tillegg, nemlig kjedsomhet. 
Og det er ikke positivt for en film som egentlig burde fått meg til å sove om natta med lyset på. 
",0
"Ekkel pøl av blod, tortur og lik
Kanskje er alt blodet og lemlestingen realistisk hverdag rundt narkokartellene. 
Men i ""Sabotage"" skygger sjokkeffektene fullstendig for budskapet. 

""Sabotage"" inneholder så mye sprutende blod, utrevne innvoller og lemlestede likdeler at 18-årsgrensen er innlysende. 
Et desperat grep for å skape litt følelser og sjokk i der interessante rollefigurer og en troverdig historie er mangelvare. 
Men resultatet er både uspennende og ekkelt. 
Alt som kunne vært bra, er klønete og uelegant gjennomført. 

Spiser av lasset 

John ""Breacher"" Wharton (Arnold Schwarzenegger) er sjefen for en merkelig elitegruppe av narkoetterforskere, som tilsynelatende enten jobber sammen eller drikker og ser på strippere sammen. 
Da agentene kommer over mange hundre millioner dollar under en aksjon hos et narkotikakartell, putter de en del av pengene i egen lomme. 
Men pengene forsvinner. 
Så begynner en mystisk drapsmann å likvidere teammedlemmene på blodig-kleint vis, en etter en. 
Er drapene en hevn fra narkotikakartellet? 
Eller er har drapene noe med de stjålne pengene å gjøre? 
Kan i så fall en i teamet stå bak? 

Vi skal gjennom mye skyting, tortur og gørr før det viser seg at ""Sabotage"" er en klassisk ""hvem gjorde det""-krim i tillegg til en splatterliknende politiaction og et stakkarslig forsøk på å gi en vettug skildring av gråsonene mellom gode og dårlige politifolk. 
På rollelisten er det på papiret mange fine og egnede folk, for eksempel Terrence Howard, Mireille Enos og Joe Mangianello. 
Men hva hjelper det når rollefigurene er endimensjonale og karikerte? 

Treige-Arnold 

Eks-guvernør Arnold Schwarzenegger er fortsatt litt av et muskelberg, men virker for treig til rollen som teamsjefen, og steinansiktet er som vanlig nesten umulig å lese. 
Ikke en gang litt sedvanlig Arnold-humor har de funnet plass til her. 

Men det største problemet er at ""Sabotage"" er så vinglete at actionthrilleren er nesten totalt blottet for spenning, bare noen pauser mellom all skytingen, biljaktene og gørret. 
",0
"Gamle Adam
Regi: 
David Mackenzie. 
Med Ewan McGregor, Tilda Swinton, Peter Mullan, Emily Mortimer. 
Britisk. 
Drama - 15 år, frarådes under 15. 

«Young Adam» er en noe nær perfekt beskrivelse av «Gamle Adam»: 
Mannen som graver til seg alt han lyster. 
Og fraskriver seg ethvert ansvar. 

En tvers igjennom kåt feiging, med andre ord. 
Her legemliggjort av Ewan McGregor, en smukk hjelpemann på en ellers bedriten kullbåt i Skottland. 
Båten eies av den tilsynelatende knipske kjeftesmella Tilda Swindon, mens Peter Mullan er skipper og ektemann. 

Mye forandrer seg den dagen et knapt påkledd lik av en ung kvinne kommer drivende ned elven... 

«Young Adam» er på mange måter en avansert og mangefasettert film. 

Det er store og små antydninger, det er undertrykte og så vidt antydede følelser, symbolbruken er sublim, sensualisme og seksualitet til stede i stort og grunnleggende monn. 
Dessuten er det midt oppi det hele et slags ikke ueffent thriller-plott. 

Filmens problem er at man greier å gå så snydens lei av hele «unge Adam» etter hvert at man knapt orker synet av ham. 
",1
"The Lunchbox
Velsmakende indisk feelgood! 

Den indiske filmen The Lunchbox er en søt og hyggelig historie om et uventet forhold mellom en enkemann og en frustrert frue. 

Men det søte blir aldri kvalmende, og det hyggelige kontres med emosjonelle problemstillinger. 

Filmen holder seg innenfor en realistisk ramme, samtidig som godt skuespill fra Irrfan Khan hever kvaliteten betraktelig. 
Dette er velsmakende indisk feelgood! 

Sender lapper med lunsjen 

Historiens utgangspunkt er lunsjbokssystemet i Mumbai, der hjemmeværende fruer sender varm lunsj til sine arbeidende ektemenn med bud. 

Men maten fra Ila (Nimrat Kaur) blir feilsendt til enkemann Saajan (Irrfan Khan). 

De begynner å sende lapper til hverandre i disse lunsjboksene, og korte meldinger utvikler seg til å bli lange, personlige brev. 

Denne filmen har flere positive trekk. 
Handlingen foregår altså i Mumbai, og miljøskildringen er forfriskende annerledes. 

Folkemengden er påtagelig, blant annet illustrert gjennom flere scener fra trange tog. 
Matkulturen er også besnærende rik. 

Regissør Ritesh Batra har puttet indisk estetikk inn i en ramme fra vestlig drama, og det fungerer svært godt! 

Storspiller med ro 

Det er lett å forstå figurenes motivasjoner. 
Straks pensjonerte Saajan er ensom, mens Ila er ulykkelig i ekteskapet. 

I tillegg ser vi det betente forholdet mellom Saajan og lærlingen Shaikh (Nawazuddin Siddiqui), som skal ta over jobben hans. 
Filmen forklarer motsetningene smart og tydelig, uten å overforklare. 

Effekten av både brevskrivingen og gnisningene med lærlingen er sannsynlig og troverdig. 

Irrfan Khan (Slumdog Millionaire, The Amazing Spider-Man, Historien om Pi) storspiller med ro og verdighet i hovedrollen. 
Saajans valg er kanskje ikke alltid de beste, men Khan gir oss små og skarpe innblikk i figurens indre sjelsliv som forklarer hvordan han tenker. 

Nimrat Kaur har en litt mindre utfordrende rolle å fylle, og jeg skulle gjerne sett en mer utfyllende forklaring på hennes figurs kvaler. 

Historien er basert på elementer som kan virke fremmede og gammeldagse for et norsk publikum, som at hjemmeværende koner kun lever for å tilfredsstille mannens behov og skammen for å leve i ugift synd. 

Men ser man bak de kulturelle forskjellene, finner man universelle spørsmål om livets veivalg. 
Dette gjør The Lunchbox til en god film, med et budskap som vil finne sine mottagere. 
",1
"Stor og bred Seagal
Steven Seagal er blitt like stor som Travolta, og han bærer skinnjakke innendørs for den er antakelig sydd fast til tatoveringene hans, og ansiktet er så bredt at du kan skjære fenalår på det. 

I denne filmen handler det om en seriemorder med veikrobart som gjør anatomiske ting med prostituert dame. 
Dermed er genrens patologi-imperativ ivaretatt. 
Verre er det med slagsmålene. 
Klipperen har overtatt Seagals martial art, og slåssinga er så kjipt og kjapt klippet at filmen antakelig kunne ha inneholdt Titanics undergang uten at du oppdaget det. 

Men noen fikse ting: 
Hettemannen ser ut som David Beckham etter en strevsom natt med konas venninner. 
Seagal får en Dirty Harry-pakke: 
Ei finslig dame skal bli med på kjøret og observere oksen i arbeid. 
SS slår små pyser tusen ganger, sjøl om ett av slagene ville ha kledd en rustningskledd bjørn. 

Filmer med den seriøse Seagal pleide å være litt puritanske av seg, men nå har mannen vært skilt så lenge fra Kvinnen i rødt at livet hans er blitt fylt opp av damer i ufullstendige klær. 
",0
"Anmeldelse:«Mistress America» 

Med den energiske dramakomedien «Mistress America» fortsetter Noah Baumbach og Greta Gerwig der de slapp med «Frances Ha». 

FILM: 
Da Noah Baumbach gjenoppfant seg selv med «The Squid and the Whale» i 2005 ble han raskt sammenliknet med Woody Allen, og siden den gang har denne parallellen ligget der som et av de førende perspektivene på Baumbachs filmer. 
Det er flere åpenbare likheter mellom de to, selv om Allen — heldigvis — langtfra er den eneste som har laget lune og innsiktsfulle dramakomedier fra New York. 
Men om Baumbach ikke er sin generasjons Woody Allen, styrker «Mistress America» hypotesen om at hovedrolleinnehaver Greta Gerwig er sin generasjons Diane Keaton. 

Forelskelse «Mistress America» handler om 18 år gamle Tracy (Lola Kirke), som nettopp har flyttet til New York for å gå på college, og som føler på en blanding av ensomhet, utenforskap og sviktende selvtillit som har blitt såpass utførlig beskrevet i amerikansk fiksjon at den i praksis er å regne som en egen industri. 
Alt forandrer seg imidlertid når hun møter sin blivende stesøster Brooke (Gerwig). 
Brooke er alt Tracy skulle ønske hun var selv: verdensvant, selvsikker og i stand til å håndtere alle utfordringer livet legger for hennes føtter. 
Etter en uforglemmelig første kveld sammen, trekkes Tracy raskt inn i Brookes hektiske verden av fester, deltidsjobber og mer eller mindre utviklede forretningsideer, og snart har hun lagt den mislykkede flørten med studiekameraten Tony bak seg. 

Men etter hvert som hun kommer nærmere inn på Brooke, blir det klart at hun ikke mestrer tilværelsen like godt som hun gir inntrykk av. 
Og når stesøstrene sammen Tony og hans kjæreste Nicolette legger ut på biltur for å konfrontere kvinnen som stjal Brookes kjæreste, forretningsidé og katter, er det duket for et crescendo av kollapsende livsløgner. 

Brudd Som Baumbach og Gerwigs første samarbeid «Frances Ha», handler «Mistress America» om livet som noen-og-tjue-år-gammel kvinne, men denne gangen er dette skildret via forventningene til en 18-åring og erfaringene til en 30-åring. 
Tracy er fortsatt på jakt etter en egen identitet, mens Brooke jobber overtid for å tviholde på sin egen, og i skjæringspunktet mellom disse selvbildene sier Baumbach og Gerwig — som har skrevet manuset sammen — en hel del fornuftige ting om driftene og omstendighetene som former et menneskeliv. 

«Mistress America» er imidlertid langt fra like stilren som «Frances Ha». 
Ved første øyekast framstår den som en tradisjonell komedie, med en rekke scener hvor forviklinger spilles ut som en presist regissert farse, men samtidig er humoren hele veien lenket fast i andre, mer komplekse stemninger. 
Dette skyldes ikke minst musikkbruken, som ligger som en tung sky av forførende melankoli over bildene, men også at rollefigurenes handlinger hele veien er forankret i et troverdig følelsesliv. 

Forsoning Evnen til å gå fra ektefølt drama til screwballkomikk og store fakter er også det som gjør Gerwig til en ypperlig komedieskuespiller — for ikke å si hovedårsaken til at «Mistress America»s tidvis motstridende formgrep smelter sammen til en helhetlig film. 
Det er i det hele tatt noe klassisk ved dynamikken mellom Gerwig og Baumbach, og man kan ikke annet enn å krysse fingrene for at dette bare er begynnelsen på en lang og innholdsrik felles filmografi. 
",1
"Slapp «tryckare»
Tynt om et interessant fenomen. 

HANDLER OM: 
De svenske dansebandenes gullalder på 1970-tallet. 

DOM: 
Som halvsvenske fra Halden har jeg ingen problemer med å innrømme at Göterborg-bandet Flamingokvartetten var mitt aller første favorittorkester. 
«Flamingo» (som vi fansen valgte å forkorte til) var et slags dansebandenes Led Zeppelin - større og mer utstyr, fargerikere og mer slengbuksete scenekostymer. 
De har således en naturlig plass i sentrum for denne dokumentaren. 

En av de mest hjerterevnende karakterene i nyere skandinavisk dramatikk var dansebandentusiast. 
Robert Gustafssons brutalt ensomme Roland i svenske «Killinggängets» fabelaktige «Torsk på Tallinn - en liten film om ensamhet» (1999) får sitt motstykke i «Får jag lov» i form av et ektepar som fremdeles reiser Sverige rundt og ser, danser til og dokumenterer alle Flamingokvartettens konserter. 
Scenene med de to er de beste i denne ellers helt retningsløse dokumentaren. 

En film om denne høyst egenartede kulturen er i utgangspunktet en glimrende idé. 
Men Jalin - selv med fortid i dansebransjen - er ikke oppgaven moden. 
Det blir litt om han selv, litt om et par tilsynelatende tilfeldig utvalgte musikere, en håndfull gamle Super 8-filmer - og det er det. 

Ingen forsøk på å gå fenomenet etter i sømmene. 
Ingen gamle TV-opptak fra perioden den omhandler. 
Ingen forsøk på musikksosiologisk analyse av hva svensk dansebandmusikk er for noe (storbandsswing nedskalert til kvartettformat møter «dragspelmusik»?). 

Jalins hovedpoeng - at dette er en døende kultur - føles også litt overilt. 
Lasse Stefanz «Rallarsväng» ligger da vitterlig på 25. plass på VG-listen denne uken. 

MORTEN STÅLE NILSEN 
",0
"Monsteruniversitetet
For rent, pent og trygt fra Pixar. 

Monsterbedriften er etter min mening en av Pixars beste filmer. 
Monsteruniversitetet er nesten dømt til å blekne i sammenligning, noe den også gjør. 

Den er på langt nær så sprek og nyskapende som sin forgjenger. 
Men Mike Wazowski og James P. Sullivan er fremdeles bedårende figurer, og er også her omgitt av et fargerikt galleri av ulike kreaturer. 

Dette vil være midt i blinken for de fleste barn, selv om jeg fremdeles lengter etter Pixar på sitt ypperste. 

Tvinges til å samarbeide 

Denne filmen forteller hvordan Wazowski og Sullivan møtes, og er altså en prequel. 
Begge begynner på Monsteruniversitetet for å bli skremmere, men bare en av dem har et åpenbart talent. 

Lille, grønne og enøyde Wazowski er ikke denne ene, men går likevel helhjertet inn for oppgaven, mens den store pelsbamsen Sullivan har en mer avslappa holdning. 

De liker ikke hverandre, men tvinges likevel til å samarbeide når begges skremmerutdanning står i fare. 

Det er et hyggelig gjensyn, dette. 
Jeg liker dynamikken mellom de svært så forskjellige figurene som Wazowski og Sullivan er. 
Det er deres ulikheter som gjør dem så gode som animerte filmhelter. 

Jeg så filmen med norsk dubbing, der Åsleik Engmark og Even Stormoen presterer svært godt, akkurat som de gjorde for 12 år siden. 

De tilfører figurene både humor og sjarm, og gjør at jeg egentlig ikke savner å høre Billy Crystal og John Goodmans originalstemmer. 

En trygg og god suksess 

Filmen er dyktig animert, men av og til synes jeg utseendet blir for rent, pent og trygt. 
Noen scener burde vært mer stiliserte, for eksempel i de litt skumlere sekvensene. 

Jeg kunne sverget på at den originale filmen var bedre animert, og den er altså fra 2001. 
12 år er et kvantesprang i animasjonsteknologi, men tydeligvis ikke når det gjelder kreativ evne eller vilje. 

Jeg mener ikke å si at Monsteruniversitet på noen måte er dårlig animert, men det hadde vært gøy om regissør Dan Scanlon og hans animatører hadde tatt flere visuelle sjanser. 

Monsteruniversitetet blir likevel en trygg og god suksess for Disney og Pixar, spesielt finansielt. 

Og jeg ville ikke vært denne filmen foruten. 
Dette er solid underholdning for barn i alle aldre. 
Men jeg får litt for ofte følelsen av at filmen vinker tilbake til forgjengeren. 

Den burde passe seg for å minne oss på Monsterbedriften, fordi den er fantastisk på de fleste fronter. 
Monsteruniversitet er «bare» god. 
",1
"Jonas Fjeld:«Du eller jeg» 

Kongen av Konnerud føler seg kanskje på bortebane her, men som han sa; jeg fant et refreng til slutt. 
Fjeld klarer å skape skarpe kanter av hiphop-vers som – for han – neppe høres melodiske ut i utgangspunktet. 
Og for alle som har lært å elske Jonas Fjeld gjennom de rolige, milde leirbålsvisene hans, må det være fantastisk å høre at mannen så avgjort har rock-foten intakt, at han gjennom rocken tar vare på både mørket og sutringen i originalen av denne låten. 
Og det var jo faktisk gjennom rocken at Dr.Fjeld trampet på karrierejorda først. 
",1
"Sterk historie, fortalt lite overbevisende
Manipulativt melodrama. 

|||FILM: 
Det ville vært lett å avskrive «Soraya M». 
Filmen er uten tvil et manipulativt melodrama, en film uten grånyanser som fråder av sinne. 
Skuespillet er teatralsk, dialogen er svulstig og full av propaganda. 
Målet er å gjøre oss harme, få oss til å kle oss i uniform og rive det Iranske regimet opp med roten. 

Men å vurdere «Soraya M» utelukkende for dens mangel på kunstneriske kvaliteter ville vært feil. 
For til tross for å være et ensrettet hatinnlegg i kampen mot islams maktelite, en film som ikke oppfordrer til refleksjon, men til sterke følelser, ligger det en viktig historie i bunnen. 

Høy og mørk 
Filmen er basert på virkelige hendelser, og forteller seeren hvor rettsløse kvinner er i land styrt av Sharia og hvor grusom steining er som henrettelsesform. 

Handlingen finner sted i en liten iransk fjellandsby og åpner med at en kvinne graver med fingrene i den tørre jorda. 
Hun er plaget, gråter og vi skjønner hvorfor i det vi ser at det er benpiper av et menneske hun holder i hendene. 

Så ankommer det en fremmed til byen. 
En høy og mørk reporter som spør om mekanikerhjelp til bilen sin. 
Og mens han venter på at arbeidet skal fullføres, blir han tatt til side av kvinnen, som forteller ham historien om Soraya M. 

Påminnelse Handlingsgangen er med andre ord gitt på forhånd, og filmens første 90 minutter er en etappe mot det uunngåelige, selve steiningen. 
En scene som varer i et unødvendig kvarter, og som meget eksplisitt viser hvor gruoppvekkende steinaldersk henrettelsesformen er. 

Slik sett er «Soraya M» en film det er umulig å ikke bli berørt av, og en film, som til tross for at den sprer sinne, fungerer som en alarmklokke, og en påminnelse om at man ikke skal tåle så inderlig vel, den urett som ikke rammer seg selv. 
",0
"Stilige karer
«Killing Them Softly» er underholdende, stilig, trist og brutal, med et noe overtydelig politisk budskap. 

FILM: 
«Killing Them Softly» handler om karer som snakker sammen. 
Helst i bil. 
Iblant på bar. 
Noen snakker om livet og damer og hvordan det var å sitte inne. 
Andre snakker om neste jobb, hvor mye et mord koster og hvem som er ille ute. 
Når noen er ille ute, ser vi blodet sprute. 
Filmen handler dessuten om hele Amerika. 
Mer om det seinere. 

Boka bak filmen kom ut i 1974. 
George V. Higgins hadde solid bakgrunn for sine krimhistorier fra Bostons underverden. 
Før han fikk utgitt sin klassiske debutroman «The Friends of Eddie Coyle» i 1970, hadde han jobbet som assisterende statsadvokat og journalist. 
Siden ble det bortimot tretti romaner, samtidig som han jobbet som universitetsprofessor og forsvarsadvokat for kjentfolk som Eldridge Cleaver og G. Gordon Liddy. 

Pokerland 

«Cogan?s Trade» var hans tredje og består som vanlig av mer dialog enn plot. 
Noen prater lenge om å rane et pokerlag. 
Noen raner et pokerlag. 
Jackie Cogan (Brad Pitt) hyres inn for å rydde opp og finne de skyldige. 
Regissør og manusforfatter Andrew Dominik har flyttet handlingen fra 70-årenes Boston til New Orleans i 2008 - vi hører Barack Obama drive valgkamp i bakgrunnen, mens president Bush og Hank Paulson snakker om finanskrisa. 

Dette er australske Andrew Dominiks tredje spillefilm etter «Chopper» og «The Assasination of Jesse James by the Coward Robert Ford». 
Sistnevnte var en kommersiell flopp som fikk mye ros. 
«Killing Them Softly» vil gjøre det bedre og få nesten like mye ros. 
Også denne handler om den interne dynamikken blant kriminelle og Brad Pitt gjør igjen en glimrende jobb. 

Overdrevet 

Noen scener er overraskende stiliserte, i digital saktefilm à la John Woo, men brorparten består som sagt av dialog. 
Det er en kunstferdig utformet dialog, både komprimert og realistisk. 
Den mangler Elmore Leonards humor, men fremføres med dyktighet av skuespillere som Richard Jenkins, James Gandolfini, Ray Liotta og et par mindre kjente stemmer, Scoot McNairy og Ben Mendelsohn. 

Filmens svakhet er det politiske budskapet, som burde vært mer subtilt framført i en voksen film som denne: 
Traurige mafiosoer med hovedsakelig irsk og italiensk bakgrunn sidestilles med finanseliten som har kjørt nasjonen i grøfta. 
Et USA grunnlagt på kriminalitet, dette er ingen ny idé og bør komme fram uten ropert. 
Det er ikke klønete gjort, bare litt overdrevet. 
",1
"Los Bando
Rollebesetningen sprudler av energi! 

Den norske barne- og ungdomsfilmen Los Bando sjarmerer seg gjennom Norge med en sympatisk gjeng unge musikere med store drømmer. 

Historien kunne ha stukket dypere, og har elementer som kunne ha vært utforsket med større spenn, men rollebesetningen sprudler av energi, humøret sprer seg, og musikken er full av liv. 

Los Bando er også en vakker roadmovie gjennom Norge (og litt Sverige), der det kanskje er så som så med den geografiske realismen, men det er flisespikk. 

Regissør Christian 
Lo har laget en underholdende film som forhåpentligvis kan være i stand til å vekke rockeinteressen hos de unge, selv om ""Hank von Helvete"" dukker opp i en birolle for å proklamere at rocken er død. 

Melder seg på NM i rock 

Gitaristen Aksel (Jakob Dyrud) og trommisen Grim (Tage Hogness) er de eneste medlemmene i bandet Los Bando Immortale. 

De har meldt seg på til NM i rock, men de mangler bassist, Aksel kan virkelig ikke synge, og de må komme seg fra Hedmark til Tromsø, der mesterskapet arrangeres. 

De får med seg den 9 år gamle cellisten Thilda (Tiril Marie Høistad Berger) og den unge rallysjåføren Martin (Jonas Hoff Oftebro) på en tur nordover som skal by på flere problemer og utfordringer. 

De unge skuespillerne utgjør et fint persongalleri som det er en fornøyelse å bli kjent med. 
Dette er figurer med en tydelig attitude, en utadvendt innstilling og en sterk vilje til å følge drømmen. 

De har alle ulike motiver. 
Aksel forsøker å imponere ei jente, Grim vil gjerne føre foreldrene sammen, Thilda vil unnslippe en venneløs tilværelse, mens Martin må frigjøre seg fra farens verksted. 

Dette gir dem klare målsettinger, men deres problemer kunne nok vært utforsket enda sterkere i manuset. 
Filmens målgruppe hadde taklet et større alvor. 

Det rykker i rockefoten 

Los Bando forankrer sine musikalske røtter med låter fra for eksempel Motorpsycho, Bigbang, The September When og Turboneger. 
Den har sågar Hans-Erik Dyvik Husby i en liten birolle som avdanka rockehelt som gir de unge drømmerne en uventet hard ""reality check"". 

Det rykker i rockefoten etter hvert som de unge musikerne beveger seg stadig lenger nord, mens problemene tårner seg opp rundt dem. 

Det handler både om en motorhavarert brud (Vera Vitali), en pensjonsklar politimann (Ingar Helge Gimle) og en sint storebror (Frank Kjosås) på jakt etter sin Jesus-van sammen med hans og Martins far (Nils Ole Oftebro). 

Det resulterer i flere morsomme sekvenser der historiefortellingen bokstavelig talt gir gass. 

Det er altså mye som skjer i og rundt historien, og Christian Lo og manusforfatter Arild Tryggestad lykkes i å sy alt sammen til en begivenhetsrik reise. 

Filmen har mange fine situasjoner og skildringer med en tematikk rundt drømmer, vennskap og samhold. 

Dramatikken blir bare litt i enkleste laget i noen scener, der man med fordel kunne latt figurene slite litt mer. 

Hovedpersonenes smittende humør, historiefortellingens friskhet - og det faktum at dette er originalskrevet - gjør likevel at Los Bando er en god film med evnen til å glede og more et ungt publikum. 
",1
"Hvis du bare skal se én romantisk krefttragedie i år, er det trolig ikke denne
Miley Cyrus forelsker seg og opplever stor sorg i «The Last Song». 

|||FILM: 
Kjære romantiker, dette er hva du trenger å vite. 
Det er sommer og Miley Cyrus er ferdig med high school. 
Hun er sur på faren (Greg Kinnear), som har forlatt kone og barn i New York og flyttet tilbake til barndomsbyen i Georgia. 

Hele filmen foregår i sørstatssmåbyen, der Miley forelsker seg i den følsomme hunken Will (Liam Hemsworth). 
Miley er supertalent på piano, men sluttet å spille da faren flyttet. 
Klarer Miley og faren å nærme seg hverandre igjen? 
Og er Will den rette for Miley? 

Seriøse Miley 
På den annen side: 
Hvis du bare skal se én romantisk krefttragedie i år, så er det trolig ikke denne. 
Historien er søtsuppe, plottstrukturen er noe grøtete og resultatet er en likegyldig lapskaus av sorg, sommerforelskelse, skilpadder, kreft og religiøse glassmalerier. 

Dette er bollekinnede Mileys første seriøse filmrolle etter et langt barnestjerneliv som Hannah Montana. 
Syttenåringen har solgt 15 millioner plater og i 2008 figurerte hun på Times liste over verdens hundre mest innflytelsesrike personer. 
Så velger hun altså en Nicholas Sparks-filmatisering for å kickstarte voksenkarrieren. 
Jeg håper ikke det sier altfor mye om framtida hennes. 

Skiftende målgrupper Nicholas Sparks sier i et intervju med USA Today at han skriver i tradisjonen etter Sofokles, Evripides og de andre greske tragikerne. 
Et utsagn som viser at 55 millioner solgte bøker har en viss innvirkning på selvtilliten. 

De seks Sparks-filmene som er laget til nå har hatt relativt lave budsjetter og spilt inn 50—100 millioner dollar per stykk. 
Fine greier, sier studiosjefene, la oss prøve en til. 

Filmenes målgruppe skifter. 
«Netter i Rodanthe» var beregnet på «modne» kvinner som digger Richard Gere, «The Last Song» er siktet inn mot deres døtre, mens «The Notebook», med Ryan Gosling og Rachel McAdams, i høyeste grad var beregnet på undertegnede en bakfull og etter hvert temmelig snufsete søndag formiddag. 

Fabrikkerte følelser «The Last Song» er et av disse skjebnedramaene som dukker opp på FEM noen år etter premieren. 
Filmen virker mindre påkostet enn en episode av «Ghost Whisperer» og historien er skrudd sammen med et eneste formål: 
Å nappe i hjerterøttene dine hvert femte minutt med fabrikkerte følelser. 
",0
"Tørr tunge ut av fint vindu
Dagens miljøvennlige tanke-resirkulering: 
Mosaikk-filmens fremste funksjon er feik. 
Feik av folk. 
Feik av innhold. 
Feik av stil. 
Feik av følelser. 

Den norske filmen «Lønsj» starter imidlertid med noen skikkelige overraskelser. 

HENIE: 
Aksel Hennie er ikke til å kjenne igjen. 
Han skal være en veik og uvirksom oslogutt med vestkantdialekt og arbeiderpappa – og han ser ut som en konkurstrua frisør fra Øvre Holmegate. 
Hennie spiller som Wenche Foss, og han går til og med som Wenche Foss. 
Det gjør han virkelig bra. 
Men innholdsløsheten gjør etter hvert den perfekte lille skikkelsen til en mislykka farse-figur. 

TORP: 
Ane Dahl Torp er tilbakeført til naturen i den grad at hun kommer til å bli freda av burhøne-motstanderne og ikonisert av Mentalhygienisk Samfunn. 
Det uferdig-røde håret og de blasse øyenbryna får henne til å se nesten ufødt ut. 
Hun spiller ei antakelig voksen-autistisk datter av en dominerende far som dør av elektrosjokk, og plutselig står hun for første gang på gata og vet ikke noe. 
Som en rødrev-unge ute av dyrehagen. 
Som en fugl uten grein. 
Dahl Torp er en fascinerende skikkelse i minst tjue minutter. 
Men utviklingshemningene og poeng-fattigdommen rammer henne som støvel mot spurve-egg (spurve-egg?), og hun svever som en dårlig Ole Paus-etterlikning ut i den etnosentriske intetheten der tusener på tusener av norske filmrolle-figurer går rundt og venter på dommens dag. 

HVITHETEN: 
De to er overraskelsene. 
Overraskende er også bildene. 
Det ligger hvithet over veiene vi kom. 
Motlys-pasteller, forskjellige Bonytt-feminine kremfarger, halvbeiger, eggeskallshvitt, antikkhvitt. 
En nesten himmelsk vakker velstands-by med sentimental (ironisk?) gjennomgangsmusikk som låter fascinerende som introen til en James Blunt-hit. 

TJELTA: 
Pia Tjelta overrasker ikke. 
Hun spiller offer for en brutal mishandlingsbergenser og skal altfor tydelig representere noe. 
Tjelta er kvinnen som finner seg i alt fordi ingen vil være alene. 
Hver eneste scene sier det samme med den samme klynkende stedigheten: 
Hun er bare sammen med en bergenser fordi hun ikke orker være alene. 
Hun finner seg bare i det fordi hun ikke orker være alene. 

Offer-rollen kulminerer i en smertefull voldtekt-scene som dessverre rammes av plutselig humor: 
«Eg ork'ikkje, Odd. 
Eg får'kje pusta, Odd! 
Nei, Odd, ikkje i rompå!» 
Ikke særlig vittig, egentlig – men som sluttføring av en overivrig kvinneskildring blir overgrepet det ekstra hakket som skikkelsen ikke tåler. 
Jeg gruer meg til å høre replikken gjentatt i «Nytt på nytt». 

MÅKENE: 
Handlingene starter greit. 
Den dominerende faren dør fordi dumme Henie har tukla med hovedsikringen. 
Henie er ute etter penger for enhver pris. 
Dahl Torp leter etter ny beskyttelse. 
Filmtittelen er hentet fra en liten bagelrestaurant som heter «Lønsj», og der er to av personene den dagen himmelen plutselig mørkner og du tenker «Nå detter froskene!», men så kommer måkene i stedet. 

MAURENE: 
Da har den monotone personskildringen og fraværet av synlige poenger allerede fått deg til å føle maur på hjernen. 
Rundt de tre ferdes halvt interesserte og halvt interessante bifigurer som like gjerne kunne spilt Kaptein Sabeltann-show i Kristiansand, for de fører ikke til at det skjer noe. 
Som en melding fra stillheten i hodet til en sentimentalt aggresjonshemma akademiker handler filmen om uselvstendighet. 
Men temaet konstateres i stedet for å utvikles, det resymeres i stedet for å diktes. 

Du sitter med verdens tørreste tunge stukket ut av vestkant-Oslos nydeligste sommervindu, og du lengter etter storm langs Hellestø, regn i Vågen, sludd på Tasta og ett eller annet som får kroppen til å føle seg i live. 
",0
"Game of Thrones S01
Det beste som har skjedd fantasysjangeren på ti år. 

Game of Thrones er en fantastisk serie. 
Den som vil beskrive Game of Thrones for en annen person, bruker gjerne Ringenes Herre som en referanse. 
Og det er ikke så dumt det - Ringenes Herre er en ti år gammel filmtrilogi og var det beste som hadde skjedd fantasy-sjangeren på den tiden. 

Game of Thrones er det beste som har skjedd fantasysjangeren siden. 
Nå er sesong 1 ute på Blu-ray og DVD! 

Ingenting i Game of Thrones er kjedelig å følge med på. 

Stedet er Westeros - et kontinent som kanskje kan beskrives som et langstrakt Storbritannia, der nordspissen er dekt av en evig vinter som trolig strekker seg til nordpolen. 
Her har en stor mur stått i tusenvis av år for å beskytte resten av landet mot skrekkelige vesener fra nord. 
Sørspissen av Westeros består av stein og ørken og strekker seg østover mot nabokontinentet Essos. 

Urovekkende beskjeder fra isødet 

I Westeros kan ’vintrene vare en mannsalder og somrene flere tiår’, og idét HBO-serien begynner kommer det urovekkende beskjeder fra isødet i nord om at 'de andre' - overnaturlige skapninger og menneskenes fiender - igjen er blitt observert. 

Game of Thrones går opp i den høyere enheten enkelte glimrende TV-serier iblant når. 

I tillegg kommer meldinger fra øst om at gjenlevende ættinger av en avsatt konge har planer om å ta igjen makten og mer til. 

En konstant maktkamp 

Ingenting i Game of Thrones er kjedelig, og dét er en bragd i seg selv, så mye det er å følge med på i Westeros’ syv kongeriker. 
Landet befolkes av mennesker, dyr og andre vesener i en slags middelaldertid som er typisk for fantasysjangeren. 
Og sjangeren tro foregår det også en konstant maktkamp om herredømmet over hele Westeros. 

Motiver, strategier og intriger av stor underholdningsverdi 

Maktkampen foregår mellom de forskjellige adelsfamiliene, og kampen står om å få sitte på Jerntronen. 
Det er et sammensurium av motiver, strategier og intriger av stor underholdningsverdi; den gåtefulle evenukkens lavmælte hvisking og den brautende kongens rop i fylla fascinerer selv den som har sett lignende før. 

Grunnen til seriens umiddelbare appell er nok et solid skriftlig utgangspunkt i forfatter George R. R. Martins bøker A Song of Ice and Fire (jeg har ikke lest bøkene), men også et lykkelig ekteskap mellom serieskapere og skuespillere som gjør at Game of Thrones går opp i den høyere enheten enkelte glimrende TV-serier iblant når. 

Kjente (og ukjente) kjære 

Rollelisten består av kjente og kjære fjes som Sean Bean, Michelle Fairley, Peter Dinklage, Nikolaj Coster-Waldau og Aidan Gillen, og de nye fjesene blir like fort kjære de også. 

Spesielt synes jeg Maisie Williams som den guttete Arya Stark og Emilia Clarke som den vevre og usårlige Daenerys Targaryen fortjener å trekkes frem. 
De blir rollene sine, kort sagt. 

Og de er gode eksemplifiseringer på Game of Thrones’ suksess. 

Jeg har allerede kåret sesong én av Game of Thrones til 2011s beste TV-serie, og det er all mulig grunn til å investere i en Blu-ray eller DVD! 

Har du kommentarer, spørsmål eller synspunkter? 
Kommentarfeltet under er åpent for alle! 
",1
"Heia Nårje!
Denne trioen sleivsparker så brutalt under beltestedet at vi må ta av nisselua og tørke tårer. 
Lattertårer. 

TV: 
Gud signe vårt dyre fedreland, for i kveld får det seg et spark i nøtta! 
Røykepausebevisste ansatte, erstatningssultne sauebønder, usjarmerende frittalende kvinnfolk, ja, selv surrete krigsveteraner blir ofre for grovkalibret harselas utover våren i TV 2s nye satiréserie «Nårje». 

Her langes det ut sleivspark som til tider er så brutalt grove og grisete at du ikke kan annet enn grine. 
Av latter. 

Uten hemninger «Nårje» utgir seg for å være et opplysningsprogram til svensker om nordmenn. 
Et folk som levde smått til oljen kom, og «nordens fattiglappar blev över natten förvandlat till kaksiga excentrikare som gör precis vad dom vill», som en svensk stemme meddeler oss. 
Samme beskrivelse, eksentrikere som gjør presis hva de vil, har vi lyst til å bruke om trioen som leverer sketsj etter sketsj. 

I spissen står gode, gamle - skal vi si onde, gamle? 
- Otto Jespersen. 

Med seg har han med hell hentet Henriette Steenstrup og John Brungot, begge kjent fra «En god nummer to» og «Torsdag kveld fra Nydalen». 

Selv om serien rommer ymse sleivspark til særnorske fenomen og myter, som sauebonden som vil ha erstatning for at ulven har krasja bilen hans og drukket opp spriten, så inneholder den mest av alt ren og skjær, klin gal humor. 
Særlig rumpehumor. 

Pute trengs! 
I kveld får du blant annet se John Brungot i saftig homoerotisk omgang med fotballspiller Freddie Dos Santos. 
Å se fotballstjerna klamre seg fast i Brungot bakfra mens han hvisker sensuelt om å «sette'n i krysset», er så pinlig at vi må ha pute foran ansiktet. 
Steenstrup har heller ikke vaska seg når hun for eksempel agerer likestilt kvinne på arbeidsplassen og begynner å legge ut for kollegene om helgens sexopplevelser med replikker som: 
«hakke vært så gåen i blåsa siden russetida». 

Dama har et komitalent som er få forunt, og hun strekker strikken så langt for hva kvinner kan tillate seg at den dirrer. 

Hun er i slaget, Brungot også. 
OJ bommer i ny og ne på karakterer, som en litt halvhjerta sinnamann på gata, men pytt. 
Dette er frekk galskap. 
Le om du vil. 

Vi elsker, elsker det, men tenker på vår far og mor. 
Noen vil sette kaffen i vrangstrupa. 
",1
"FILM:Fremdeles magisk 

Den episke historien om løveprinsen Simba som blir offer for sin onde onkel Scars planer om å kuppe kongedømmet, ble tidenes mest profitable tegnefilmsuksess da den kom i 1994. 
Den unge løven blir lurt av onkelen til å tro han er skyld i løvekongen Mufasas død, og flykter fra alt. 
Etter å ha fått to heller uventede venner og fått et nytt syn på livet - og ikke minst lært mottoet «hakuna matata» - blir Simba innhentet av fortiden og tvunget til å ta et oppgjør med seg selv og Scar. 
Det var ikke uten grunn «Løvenes konge» røsket i seernes hjerterøtter. 
De rike fargene, den rørende fortellingen, den fengende musikken (av Hans Zimmer, Elton John og Tim Rice) og de komiske elementene blander seg til en perfekt polert filmperle. 

Men nå har altså Disney pusset litt mer på den. 
Og 3D-effekten understreker riktignok dybden i de storslåtte landskapsscenene og kler musikalsekvensene med geometriske mønstre. 
I nærbilder, derimot, gir den løver som vortesvin et noe klumpete utseende. 
Dusingen av konturene gir også en opplevelse av blassere farger. 
Dette er ikke 3D slik vi ser det når filmer spilles inn i formatet, men minner om 3D-bildene du lagde i formingstimen, med trekkspillkanter og dybde ved hjelp av lag. 
Ikke sånn å forstå at det ikke ser proft ut, men det er nødvendigvis tilpasset 2D-originalens begrensninger. 
Motivet er garantert klinkende mynt i kassa, men når resultatet er at en ny generasjon kan oppleve filmen på kino, er det lett å la seg smelte. 

«Løvenes konge» hadde klart seg strålende uten oppussingen, men samtidig har filmen så mye magi at det må en nedriving til for å ødelegge effekten den har på det store lerretet. 
Se og brøl! 
INGVILL DYBFEST DAHL 
",1
"Franske fristelser
Kokekunst til å bli sulten av. 

Googler du navnet Danièle Mazet-Delpeuch, dukker matbloggen Not Quite Nigella opp på topp. 
Den beskriver av litt av maten som ble servert på en spesialtilstelning under lanseringen av «Bon appetit, Hr. President» i Sydney. 

Choux farci au saumon, for eksempel. 
Laks lagt lagvis mellom blansjerte kålblader og kokt i fiskekraft, servert med gåsefett og gulrot. 

Retten er blant de mange som tilberedes i filmen, som baserer seg på en kort, men spesiell periode i Danièle Mazet-Delpeuchs karriere, i filmen kalt Hortense Laborie og spilt med styrke og stil av Catherine Frot. 

Som 25 år gammel firebarnsmor bestemte virkelighetens Danièle seg for å satse på lokal kokekunst. 
Hun åpnet gården i Périgord for gjester, holdt matlagingskurs og underviste ved regionens kokkeskole. 

Etter anbefaling fra en berømte Michelinstjerne-chef hentes hun en dag til Elyséepalasset, den franske presidentens offisielle residens, der hun ansettes som Mitterrands private kokk. 

Her hører det med en påpekning. 
Kvinnelige chefs er ikke særlig høyt aktet i den mannstunge, franske kokkeeliten. 
I hvert fall var de ikke det da, på slutten av 80-tallet. 
Dermed er det duket for konflikt mellom palassets residenskjøkken og sentralkjøkken. 

De som etterspør et klart plott i filmer, har lite å hente her. 
Bortsett fra kranglingen med kokkene på sentralkjøkkenet, handler det mest om innkjøp av råvarer og samtaler om oppskrifter og mat. 

Filmen veksler mellom Danièles tilværelse som presidentens private kokk og hennes siste dager som kokk på en fransk forskningsstasjon i Antarktis, og er først og fremst en enkel, varm og humørfylt skildring av en pasjonert og ujålete elsker av det tradisjonelle, franske kjøkken. 

Som sådan er den et must for frankofile og gastronomer. 
Kamera glir kjælent over saltbakt oksestek, alskens sjømat, lammekarré med bestemor Julias stekte poteter, foie gras, maisbrød, trøfler, sneglestuing fra Nantes, fiskesuppe med akkar, og, ikke minst, Saint Honoré — Danièles berømte terte, bestående av sprø butterdeig, vaniljekrem og vannbakkelskuler dyppet i karamell. 

Som de sier i filmen: 
«Helse ervervet med streng diett er en farlig sykdom.» 

Er du enig med vår anmelder? 
",1
"Godt spilt, merkelig tenkt
Det beste med ""Dallas Buyers Club"" er spillet til Matthew McConaughey som en aidssyk mann som startet et utsalg for egenmedisinering. 
Men hva vil filmen egentlig fortelle? 

""Dallas buyer's club"" Regi: 
Jean-Marc Vallée. 
Med: 
Matthew McConaughey, Jared Leto, Jennifer Garner, Steve Zahn, Denis O'Hare, Michael O'Neill med flere. 
USA 2013. 
1 time 57 minutter. 
Aldersgrense: 11 år. 
Egnethet: Ungdom/Voksen. 

Dramaet bygger på en sann historie om Ron Woodroof, en elektriker i Texas som fikk en langt framskreden aids-diagnose i 1986. 
Det første problemet er at regissør Jean-Marc Vallée skildrer fyren som så sløv, rusa og utsvevende i sin livsførsel at det er vondt å tro at han plutselig har kraft til å oppsøke biblioteket for å lese seg opp på eksperimentell aidsbehandling med et medikament kalt AZT. 

Nå vel. 
En sykt nedslanket McConaughey gjør sitt beste for å gå i spagat mellom de to personlighetene som manusforfatterne gir ham, dels den homofobe horebukken Ron som nedlegger damer i stallen mens det pågår okserodeo i manesjen utenfor, dernest den energiske kremmeren som drar til utlandet for å skaffe alternativmedisin til aidspasienter som ikke har råd til eller tar skade av AZT. 
Den virkelige Woodroof klarte det siste, mens rodeoimaget er en fiksjon. 

Det andre problemet er filmens syn på medisinering. 
En amerikansk lege som har mistet lisensen i hjemlandet og derfor praktiserer i Mexico, forklarer helten at AZT er livsfarlig, hvorpå Woodroof skifter til en cocktail med andre piller parallelt med at han starter salg til andre. 

Er filmen dermed en hyllest til alternativmedisin versus medikamenter godkjent i USA? 
Er dette den lille manns kamp for å avsløre at helsevesenet tilbød dødelig AZT, illustrert ved at den tar livet av den transkjønnede Rayon? 

Men i siste øyeblikk slår filmen beina under et slikt budskap. 
En sluttekst forteller at AZT i små doser har hjulpet millioner av pasienter. 
Dermed ender dramaet som en ordinær historie om hvor lite man i aidsens barndom visste om hva som hjalp mot en snarlig død. 
Samt et forsvar for individets rett til å medisinere seg selv. 

Greit nok, men ikke mer. 
",0
"Hvor dysfunksjonell er det mulig å bli?
Det er en konkurranse blant filmfamilier: 
«Tokyo Sonata» er Japans bidrag. 

||| 
FILM: 
Alle lykkelige familier ligner hverandre, mens alle ulykkelige familier er ulykkelige på sin måte, var det visst noen som hevdet en gang. 
Utsagnet skulle vise seg å være profetisk for filmhistorien, som er nærmest besatt av ulykkelige familier og knapt skotter bort på de lykkelige familiene med mindre de er ulykkelige på innsiden. 

Æreskultur Familien Sasaki i «Tokyo Sonata» går raskt fra å være sistnevne til å bli førstnevnte. 
Nådeløse nedbemanningsprosesser kolliderer med den gamle æreskulturen når faren ikke makter å fortelle familien at han har fått sparken fra hvitsnippjobben sin. 
I stedet tar han på seg dressen hver morgen og stiller seg i matkøen for de hjemløse. 
Samtidig føler han seg stadig mer maktesløs når han forsøker å hevde sin autoritet over for sønnene, hvorav den eldste vil slåss for USA i Irak og den yngste har et mer harmløst, men for faren like opprivende, ønske om å spille piano. 

Anspent Regissør Kiyoshi Kurosawa har bakgrunn fra skrekkfilmer. 
Det synes i den ekspressive skuespillerinstruksjonen og den anspente grunntonen i Tokyo-sonaten, som iblant dukker ned i det brutale og det mørkt komiske. 
Filmen satirisk og lett stilisert, men også mildt forståelsesfull overfor maskulin sårbarhet. 
Noen nydelige enkeltscener hever en film som vil fortelle for mange historier, og som presenterer en dysfunksjonell familie som engasjerer mindre enn en del andre dysfunksjonelle filmfamilier. 
Det er jo så mange av dem. 
",1
"""Titanic"" i 3D
Denne filmen om forliset av skipet Titanic ble lansert i 1997. 
Den mottok en rekke Oscar-priser og skapte superstjerner av to av skuespillerne, engelske Kate Winslet og amerikanske Leonardo DiCaprio. 
Den er blitt sett av et svimlende antall mennesker kloden over. 

Førstkommende søndag er det 100-år siden Titanic sank. 
I den anledning har produksjonsselskapet Lightstorm Ent./20th Century-Fox skapt filmen om til 3D-versjon og sendt denne versjonen ut på verdensmarkedet. 

Iblant oppstår det små uklarheter i 3D-overføringen, men som samlet sum er den nye dimensjonen i balanse. 
Filmen er på 3 timer og 16 minutter. 
",1
"Kung fu og fantasy i frisk fusjon
Dette er morsomt. 
Asias to mest berømte hongkongactionskuespillere, Jackie Chan og Jet Li, opptrer for første gang i samme film. 
Koreografien på kampscenene er virkelig lekker. 

Når kung-fu-teknikken framtrer så estetisk overbevisende, skyldes det ikke minst koreografien til Wo Ping, mannen bak de dansende og flygende krigerne i «Snikende tiger, skjult drage». 
Det samme håndlaget og blikket for det vakre er til stede også her. 

Samtidig er det ingenting å si på spensten hos Chan, Li og de andre som utfolder seg fysisk. 
Kung-fu-kjemperne gjør akrobatiske ting med kroppen i et voldsomt tempo. 
Inntrykket oppnås ikke bare ved hjelp av dreven klipping, lydlegging og god redigering. 
I bånn ligger imponerende ferdigheter. 

Li og Chan har ikke sjelden utfoldet seg i filmer (The One og Medaljongen) der handlingen bare har vært et skranglete skjelett å henge den fysiske oppvisningen på. 
Nå har de fått et eventyr som holder et anstendig mål. 

På magisk vis får kineserne besøk av Jason (Michael Angarano), en ung amerikaner som sårt kunne trengt kampteknikk for å hamle opp med fæle gutter i gata. 
Vips er den realistiske rammefortellingen erstattet med et helteepos i kinesisk fortid. 
Kan Jason bringe en magisk kampstav tilbake til den forstenede Apekongen og beseire den onde Jadekongen? 

Når det blir så underholdende, skyldes det at regissør Rob Minkoff skyr gravalvoret. 
Jet Li som Apekongen flirer så det nesten blir for komisk. 
Jackie Chan lager en strålende figur av kung-fu— mesteren Lu Yan. 
Han pendler mellom å ligge under for vinflaska for i neste øyeblikk å slå ut enhver fiende. 
Amerikaneren selv må gå en lang og smertefull vei for å lære kampteknikk av Kinas mestere. 
Det morer. 

Store dybder finnes ikke. 
Men som blott-til-lyst-film er den god. 
",1
"Delfinen som fikk haleprotese
Ensom trist gutt finner trøst i vennskapet med en haleløs delfin i en underholdende amerikansk familiefilm. 

Gutten og delfinen 

(DolphinTale) Regi: 
Charles Martin Smith. 
Med: 
Morgan Freeman, Ashley Judd, Kris Kristofferson,Harry Connick jr., Ray McKinnon, Nathan Gamble. 
USA 2011. 
1 time 53 minutter.Aldersgrense: Tillatt for alle. 
Egnethet: 
Familie 

Et klassisk budskap i delfinfilmer er at vennligsinnedemennesker får en spesiell kontakt med de kloke og vakre sjøpattedyrene. 
Men«Gutten og delfinen» oppleves som en større historie da den filmatisererfortellingen om en delfin som mistet den livsviktige halefinnen. 

Det er lett å irritere seg over amerikanske filmskaperesvelprøvde hollywoodtradisjon der persongalleri og handling bygges oppoppskriftsmessig og forutsigbart for å trykke på et sett følelsesknapper ogberøre oss, altfor ofte på sentimentalt vis. 

I herværende film dreier det seg om den ensomme, triste guttenpå 11 år som brått blir venn med en skadet delfin og finner tilbake til meningog livsglede. 

Men så må man innrømme at manuset som regissør CharlesMartin Smith har mellom hendene, inneholder noen ekstra ingredienser som fangerinteressen: 
Hva skjer med delfinen Winter som mister halefinnen – kan den læreå svømme med stumpen som er igjen? 
Svaret er først at jo, den svinser av gårdesom en fisk. 
Men snart viser det seg at ryggsøylen ikke tåler fiskesvømming,altså vil delfinen dø. 

Her entrer plutselig Morgan Freeman scenen som protesemakerpå et sykehus for krigsskadede veteraner. 
Han har utholdenhet nok til å utvikleen silikon-gelé-strømpe som gir feste til en haleprotese. 
Etter mangemislykkede forsøk finner Winter tilbake til sin naturlig svømmeteknikk. 
Småsidehistorier om mennesker med ulike funksjonshemminger som får hilse på denspesielle delfinen, er rørende løst. 

Det lyder kanskje merkelig at dette kan bli tilunderholdende familiefilm, men faktisk, ja. 
Bare de voksne holder ut entilvenning til dubbet tale, blir møtet med delfindoktor Clay, hans livligedatter Hazel og den tenksomme Sawyer riktig hyggelig. 
",1
"Filmanmeldelse:«Stammen» 

Eksplisitt ukrainsk film med uoversatt tegnspråk? 
Man skal være hardbarket filmnerd for å gå inn i denne! 

Ukraina. 
Regi: 
Myroslav Slaboshpytskiy. 
15 år. 
MED: Grigoriy Fesenko, Yana Novikova, Rosa Babiy, Alexander Dsiadevich, Yaroslav Biletskiy, Ivan Tishko, Alexander Osadchiy, Alexander Sidelnikov, Alexander Panivan. 

Å, ja; filmen har utvilsomt sine fascinerende sider. 
Det handler om en ung gutt som kommer til en internatskole for døve i Kiev. 
Skolen er forfallen, elevene totalt overlatt til seg selv. 
Og det er det totale, primitive og råe helvete som råder: 
De eldste hundser de unge, de eldste er organiserte forbrytere som raner og sloss og ruser seg og fungerer som halliker for to av skolens jenter. 
Den nyankomne må tilpasse seg «stammen», og gjør det med destruktiv lærevillighet - inntil han forelsker seg i en av de prostituerte. 

Når hun synes å bli neste offer for prostitusjonseksport til Italia, går den «nye» gutten amok. 
Det blir ikke pent. 

Mye i denne filmen må man gjette seg til; tegnspråket er, som allerede nevnt, ikke oversatt. 
Man kan undres hvorfor. 
Men konstatere resultatet: 
En handling nesten uten nyanser, som skaper et uhyggelig primitivt og i perioder nesten surrealistisk rituelt univers av menneskets lavere instinkter. 

Har vi sett eller lest noe liknende? 
Jada; William Goldings «Fluenes herre» og José Saramagos «En beretning omblindhet» kretser omkring det samme. 
Begge de to er filmet; «Stammen» er rammere og råere, fordi det er en språkløs verden, en nesten dyrisk logikk, iskald isolasjon - og til slutt den endelige, forjævelige konklusjon: 
Når det midt i denne steinørkenene oppstår egentlig positive og varme følelser, er det akkurat dét som utløser den virkelige katastrofen. 

Som sagt: 
Fascinerende. 
Men knapt nok noen god film i all sin monomane og lett mystifiserte martyrium for samtlige involverte. 

JON SELÅS 
",0
"Herlig absurd forviklingsdrama om motvillig Uber-sjåfør
«Oslo Zoo» er en skrå kollasj av Oslo. 

«Oslo Zoo» er sist ut i rekka av humorserier som blir sluppet rett i NRK-appen. 
Mange av dem er langt mer interessante enn de mer strømlinjeformede seriene du kan se i beste sendetid på lineær-tv, og denne er intet unntak: 
En herlig absurd og tragikomisk historie om nyutdannede Amir, som ikke tør å fortelle samboeren Charlotte at han har gitt opp å få jobb som sosialantropolog. 
For å betale husleia, blir han Uber-sjåfør. 

Synd da for serien at Uber har måttet legge ned hovedvirksomheten i Oslo. 
Men uavhengig av det, er dette en knallidé for en episodisk fortelling. 
Sjåføryrket bringer Amir tett på alle mulige mennesker og situasjoner, og birollegalleriet er usedvanlig fargerikt. 
Mer fargerikt enn i virkeligheten, får vi tro, for dette er ikke akkurat noen reklame for delingsappen. 
Amir får virkelig jobbe for pengene. 

Forviklingsdrama 

Det er han og den stadig større utfordringen med å holde på løgnen som er gjennomgangstemaet. 
Men i hver bittelille episode – de varer fra ti til femten minutter – introduseres også nye bifigurer. 
Det er et grep som andre lignende serier, som amerikanske «High Maintenance», har gjort suksess med. 
Men «Oslo Zoo» holder seg ikke slavisk til det. 
Vi møter flere av bifigurene igjen i senere episoder, og sluttpoenget er dedikert til en av dem. 

Den skakke humoren minner også om Erlend Loe og hans «Kampen for tilværelsen». 
Også her møter vi mennesker som virker vanlige, men som lever litt i utakt med hverandre og samfunnet, og som gjør noen valg som skiller seg litt fra røkla. 
Noen av dem er rent ut absurde, andre lettere å forstå. 
Det skal sies at Amir jobber mye seint på kvelden, og ettersom det drar seg til mot helg, blir passasjerene enda skakkere. 
Da øker også dramatikken og forviklingene. 

Dramaet må passasjerene ta mye av skylda for, selv om Amir også gjør en del korttenkte valg som roter det enda mer til. 
Skuespiller Amir Ashgarnejad, blant annet kjent fra filmen «Drib», spiller ham med en slags stoisk oppgitthet som går over i stigende frustrasjon. 

Han blir aldri hysterisk, men heller ikke irriterende tafatt, istedet har han funnet en balanse som gjør ham mer troverdig og sympatisk enn forviklingsdramahelter flest. 

En dyrehage 

For på ett vis er dette et klassisk balle på seg-drama, hadde det ikke vært for alle de merkelige små sidehistoriene som fraviker den røde tråden. 
Det er det polske kollektivet med levende gull- og sølvstatuer, som han møter etter at den ene legger igjen malingflekker overalt i bilen. 
Det rølpete paret som glemmer igjen mobilen sin, mens dattera sender «hjelp meg»-sms’er i fleng. 
Og barndomsvennen som insisterer på at «alle hjemme i Kristiansand tror du er død», og bruker det neste kvarteret på å unnskylde seg for at han ikke fikk gått i begravelsen. 

En gjenganger er også den forsvunne hunden Beethoven, som dominerer nyhetssendingene på bilradioen og etter hvert griper direkte inn i Amirs fortelling. 
Men flere av sidehistoriene har egentlig lite å gjøre med ham. 
De framstår som morsomme manusforfatterinnfall og detaljer som til sammen blir til en skrå kollasj av Oslo og alle de sære folka som bor her. 
Eller en dyrehage der vi er gjestene og de er på utstilling. 

Dette er ikke en serie som vil treffe alle. 
For noen vil nok gjenkjennelsesfaktoren bli for svak. 
Men den som leter, finner. 
«Jeg ække vanlig, men hvem er vel det», for å sitere et barneprogram fra samme kanal. 
",1
"Rått parti
Lisbeth Salander får stråle i «Luftslottet som sprengtes». 
Men det er altfor åpenbart at hun kommer til å vinne til sist. 

||| 

FILM: 
Det er ingen sak å lage en innbringende film basert på en global suksessroman. 
Det er uhyre vanskelig å lage en god film på de samme premissene. 
At millioner av lesere allerede har et sterkt forhold til historien, gjør at filmskaperne ofte fusker i faget og kjører på med alvorstunge fiolinøyeblikk uten å ha gitt publikum gode nok grunner til å bry seg om hovedpersonene - den jobben skal boken allerede ha gjort for dem. 

Det er et problem både med den siste filmen i «Twilight»-serien og med «Luftslottet som sprengtes», som er basert på den tredje romanen i Stieg Larssons Millennium-serie. 

Vrien roman Lisbeth Salander (Noomi Rapace) skal fremstilles for retten for mordforsøk på sin far, den tidligere KGB-agenten Zalasjenko som med Blofeld-aktig ondskap lirer av seg linjer som «Jeg kan senke dere fullstendig», og kreftene innenfor sikkerhetspolitiet som har beskyttet Zalasjenko, våkner til liv når de skjønner at rettssaken kan avsløre dem. 

I større grad enn de to foregående bøkene dreier den over syv hundre sider lange «Luftslottet som sprengtes» seg om papirflytting, mailskriving, samtaler med kilder og saumfaring av logger og arkiver. 
Dette er naturlige deler av jobben til gravejournalister og advokater, og Larssons skildringer klarer å være omstendelige og spennende på samme tid - men det gjør det vanskelig å gi romanen liv og temperatur på filmlerretet. 

Kjedelig 
I filmen er denne delen av romanen komprimert inntil det banale og dels ulogiske. 
Planene lagt av journalist Mikael Blomkvist (Michael Nyqvist) og andre av Salanders støttespillere er på nivå med noe Hakkespettklubben kunne tenkt ut, og deres mektige motstandere virker merkelig lite stridsdyktige. 

At publikum aldri egentlig har grunn til å tvile på at våre helter vil lykkes til sist, gjør at «Luftslottet som sprengtes» iblant blir direkte kjedelig. 
I stedet for å bruke tiden på uendelige flashbacks og selvfølgeligheter i dialogene - som når Erika Berger sier til Mikael Blomkvist at «Du er villig til å så langt som helst for Lisbeth Salander», lenge etter at seerne har skjønt at jada, det er han - kunne regissør Daniel Alfredson brukt tiden til å utdype det innfløkte plottet. 

Skarp Salander 
I motsetning til Lisbeth Salanders fortid, finnes det absolutt lyspunkter i «Luftslottet som sprengtes». 
Til tross for at filmen oser svenska kronor, er fotografering, scenografi og kostymer holdt i en nøktern, tiltalende tone. 
Dyktige skuespillere skaper et sympatisk rollegalleri av voksne, profesjonelle aktører. 
Og Noomi Rapaces Lisbeth Salander får utfolde seg, ikke i like stor grad som kreativ og nådeløs actionhelt, men som hardt sminket og isnende skarp motstander i retten, i en spent streng av en scene. 

Actionscenen som avrunder denne påfallende byråkratiske thrilleren er høyst tilfredsstillende. 
Selv om hun tilbringer det meste av den siste filmen lenket til sykesengen eller sperret inne i fengselscellen, får Lisbeth Salander en fin sorti i en film som venter altfor lenge før den gir henne en verdig motstander. 
",0
"Shine a light
God konsertfilm som gjør det enkelt å bli Stones-fan! 

Når regissør Martin Scorsese igjen lager konsertfilm, er det lov å ha forventninger. 
Hans ”The Last Waltz” udødeliggjorde The Bands siste konsert i 1976. 

”Shine a light” eviggjør Rolling Stones anno 2006 og viser gamle rockere i imponerende godt slag. 

Rammen rundt kunne nok vært bedre. 
Den delen er faktisk litt lettvint og halvhjertet løst av Scorsese. 
Men konserten er knallgod, og er flott filmet! 

Forvirrende forberedelser 

Åstedet er Beacon Theatre i New York, dobbelt så stort som Rockefeller, men lite og intimt i Stones-sammenheng. 
Før musikken starter får vi ta del i de lett forvirrende forberedelsene, der Scorsese selv virker å ha lite kontroll på det som skal skje. 

Mye av det er nok påtatt, for når gutta går på scenen, er 18 kameraer plassert på nøye planlagte punkter i salen, slik at absolutt alt kan dokumenteres. 

Holder seg godt 

Rolling Stones går ut i et halsbrekkende tempo, og jeg ventet på at de skulle gå tom for energi og roe ned, men de gjør det ikke i løpet av den to timer lange filmen, som riktignok er filmet over to kvelder. 

Det er gøy å se spillegleden Jagger, Richards og Wood fremviser. 
Selv Charlie Watts gliser bak trommene et par ganger. 
Og musikken de spiller er en uslåelig rekke hits som jeg synes holder seg godt i konsertformat. 

Flott filmet og mikset 

Konserten er flott filmet, med ringreven Robert Richardson som sjefsfotograf. 
Lydmiksen er også verdt å merke seg. 
Musikere i nærbilder trekkes frem i lydmiksen, noe som gir en forsterket følelse av å være der. 

Publikummet som faktisk er der virker utrolig lykkelige over å få oppleve Stones så tett på. 
Men det er lett å gjennomskue hvorfor det bare står unge pene damer rundt utstikkeren midt foran scenen. 
De er selvsagt plassert der med vilje for å sette Stones-gutta i et flatterende lys! 

Teit? 
Ja, men heller det enn hoiende 50-åringer med dissende ølmager? 

Enkelt å bli fan! 

Scorsese krydrer konserten med små arkivklipp. 
Det er mye morsomt her, men faktisk hadde jeg foretrukket intervjuer fra nåtiden der Stones-gutta kunne forklart musikken sin, bandkjemien og deres konserterfaringer. 
Noe som kunne gitt meg større forståelse for bandet. 

Det er tilløp til dette i en sekvens der Keith Richards og Ronnie Wood må svare på hvem av dem som er den beste gitaristen. 
Men det får bli en annen dokumentar. 

”Shine a light” er en veldig god konsertfilm som gjør det enkelt å bli Stones-fan! 
",1
"Film:Dench og Coogan på sporet 

Britenes to beste skuespillere i svært engasjerende adopsjonsdrama. 

Philomena er navnet på en eldre irsk kvinne vi møter i denne filmen - ei snill, eiegod dame man ganske nedsettende kan kalle «enkel» med en vond historie i bagasjen. 
Som ung jobbet hun i et kloster i Irland på 50-tallet og havnet i «uløkka»: 
Hun fikk barn utenfor ekteskap, og de strenge reglene i klosteret krever at hun oppgir foreldreretten etter å ha opptrådt så «usømmelig». 
Barnet blir solgt til adopsjon 
- Philomenas store ulykke i livet. 

Judi Dench leverer et nydelig og respektfullt portrett av Philomena - vi tar del i hennes sorg, og vi higer etter en tekopp i lag med denne lille damen. 
Like god er Coogan. 
Han spiller den tidligere politiske journalisten Michael Sixsmith, en rimelig snobbete og arrogant sådan. 
Det er sjelden kjedelig å se britiske «stiff upper lips» på lerretet- og Coogan er en av de desidert beste på å sarkastiske, resignerte avleveringer. 
Han fnyser først når han får nyss om Philomenas historie som han avviser som vulgært «Tore på Sporet»-materiale. 
Men, som den gode journalisten han er vet han når han har en god «story» foran seg. 
Og filmen om den er også en knakende god «story»! 
Det hender ikke ofte at man ønsker seg lengre filmer på kino nå for tiden - problemet er oftest det motsatte. 
Historien i «Philomena» har så mye krutt at den helt sikkert kunne blitt utvidet til en TV-serie, og i tillegg er godt observert britisk klasse-studie. 
Enn så lenge får man trøste seg med boken filmen er basert på - ført i pennen av Sixsmith selv. 

ØYSTEIN DAVID JOHANSEN 
",1
"Get Low
En skikkelig grinebiter. 

Etter over 50 år i filmbransjen kan vi trygt kalle Robert Duvall en Hollywood-traver. 
Han har spilt i filmer som George Lucas' THX 1138, Apocalypse Now! og Gone in 60 Seconds. 

Nå er han blitt en gammel mann, og i Get Low gjør han sin tolkning av det jeg vil kalle ""sint-gammel-bitter-mann-filmsjangeren"". 

Dette er en liten trend blant aldrende stjerner - Jack Nicholsen i About Schmidt er bare et av mange andre eksempler. 

Ensom isolasjon 

Duvall spiller eneboeren Felix Bush, som har bodd isolert og alene i de amerikanske skogene i over 40 år. 

Han nærmer seg livets slutt og har noe uoppgjort han vil ordne opp i før tiden hans renner ut. 
Hvorfor ikke tale i sitt eget gravøl? 

Her kommer Frank Quinn (Bill Murray) og Buddy Robinson (Lucas Black) inn i bildet - Quinns begravelsesbyrå skal nå arrangere begrevelsesfest for en levende mann. 

Det er en meget krevende rolle og en meget kompleks figur Duvall gir seg i kast med, og jeg må si at han lykkes. 
Sinne, forvirring, anger og sorg står skrevet i Duvalls værbitte ansikt. 
Hans rolletolkning har allerede gitt ham en Hollywood Award-pris og jeg blir ikke overrasket om det kommer flere nominasjoner. 

Depresjonen på 30-tallet maler et tidsriktig bilde i filmens fortelling, mennesker slet med penger og hadde sjeldent nok mat til hele familien. 
Dermed blir det også stor interesse rundt gravølet, hvor Felix Bush skal lodde vekk hele eiendommen sin - igjen er det Quinn som må ordne opp. 

Bortsett fra å gi fortellingen en bakgrunn, brukes ikke 30-tallets spartanske kjennetegn noe mer i filmen. 
Flere ganger tok jeg meg selv i å tro at filmen foregikk på 1800-tallet eller 1950-tallet. 

Hva driver Murray med? 

Bill Murray har skapt seg et navn som en kultskuespiller i mange indie-kretser - spesielt etter sin rolle i den fabelaktige Lost in Translation. 
Dessverre betyr det at han ofte blir hentet inn til å gjøre roller hvor figurene er ekstremt like. 

Murray spiller sin rolle som Frank Quinn slik han har spilt de fleste rollene sine de siste åra; med total apati og det samme ansiktsuttrykket (se bildet over). 

For å forklare litt nærmere: 
Ubestemsom og usikker mann med midtlivskrise - usikker på hvor han skal ta livet sitt videre (Lost in Translation, Broken Flowers og Life Aquatic). 
Murray må snart begynne å velge seg interessante og varierte roller igjen, ellers risikerer han å avslutte sin karriere med ""type-casting"". 

I Quinns begravelsesbyrå møter vi også Buddy Robinson, spilt av Lucas Black. 
Han er mest kjent fra Jarhead, om vi velger å se bort i fra Slingblade fra 1996. 

Han overskygger Murray totalt, og gir Duvalls rollefigur et motstykke - den gamle og bitre, mot den unge og ambisiøse. 
Jeg må også hedre Sissy Spacek for sin rolle som Mattie Darrow - det er en fryd å se Spacek og Duvall leke seg foran kameraet. 
De har en kjemi unge skuespillere bare kan drømme om. 

Get Low er regissør Aaron Schneiders langfilmdebut, og det bærer filmen preg av. 
Flere sidefigurer er med i filmen og vi får se starten på flere sidehistorier, uten at Schneider velger å følge opp på dette. 
Dette gjør at filmen spriker i flere retninger, og vekk fra utgangspunktet. 

Filmen er fylt med tidsriktige kostymer og omgivelser, men Schneider utnytter ikke det visuelle i dette. 

Fortellingen kunne like gjerne funnet sted på 2000-tallet. 
Depresjonen skapte spartanske forhold, som kunne vært brukt mer for å understreke Duvalls rollefigur. 

I bunn og grunn er det Duvall som bærer filmen på sine skuldre, noe han gjør med både stolthet og en gammel manns bitterhet 
",0
"Løver for lam
Tre filmer i en. 

”Løver for lam” er Robert Redfords tankevekkende oppgjør med egne landsmenns apati i forhold til amerikansk krigføring i midt-Østen, og myndighetenes rettferdiggjøring av den. 
Vi bør også føle oss truffet. 
Apatien er like gjeldende her som over dammen. 

Men det spørs om de Redford vil nå i det hele tatt kommer til å se denne filmen? 
Til tross for flinke skuespillere, fornuftig skrevet manus og stram regi, blir 90 minutter med dette litt tørt og kjedelig. 

Tre historier 

Filmen har tre fronter: 
Den garvede Washington-journalisten Janine Roth (Meryl Streep) intervjuer den republikanske senatoren Jasper Irving (Tom Cruise), som vil selge en ny strategi i Afghanistan. 

Professor Stephen Malley (Robert Redford) forsøker å vekke en students ambisjoner ved et universitet i California. 
Samtidig følger vi to av professorens gamle studenter, som kjemper mot Taliban på en fjelltopp i Afghanistan. 

Samme spørsmål 

Dette er tre filmer i en som henger sammen fordi hver av historiene stiller samme spørsmål: har du guts til å ta et standpunkt? 
Og tør du stå for det du mener? 
Jeg forstår cirka hvor Redford står, men han lar flere synspunkt bli diskutert. 

For eksempel får den republikanske senatoren fremføre helt relevant kritikk mot journalistikken som ble utført under invasjonen av Irak. 
Og journalisten må innrømme at hun ikke kan sitte på sin høye hest, så lenge markedskreftene styrer hvordan hun publiserer nyheter. 
Overbevisende Cruise 

Robert Redford har laget en solid pratefilm. 
Dialogen er for all del interessant, men kanskje burde filmen vært spritet opp med litt oppfinnsomhet? 
Litt cinematisk magi kunnet løftet filmen opp noen hakk. 

Men skuespillerne er i alle fall vanskelig å forbedre. 
Tom Cruise er overbevisende som senatoren. 
Streep er troverdig som desillusjonert journalist, og Redford som ditto desillusjonert professor. 

Folkets apati 

”Løver for lam” får frem med all tydelighet at de krigførende er dømt til å få fortsette med det. 
Folkets apati vil alltid være større enn dets engasjement. 
Jeg merker det selv. 
Jeg vil bare leve livet så godt jeg kan med meg og mine. 

Sjansen for at jeg skal gidde å risikere noe for noe annet i verden, er liten. 
Kall meg feig. 
Jeg innrømmer det gjerne. 
Robert Redford har i alle fall laget en film. 
",1
"Film:Kald ondskap 

«Michael» er et stykke fascinerende ondskap, djevelsk godt laget! 

Det handler om en noksagt av en pedofil, som har fanget en 10 år gammel gutt. 
Gutten bor stort sett i en lite «gutterom» i kjelleren, avbrutt av korte, kontrollerte turer ut i den øvrige verden. 
Gutten er mannens eneste livsinnhold. 
Og sexobjekt. 
Hadde man ikke hørt om en del slike historier, ville man ikke trodd det var mulig. 
Men det er det. 

Og denne filmen belyser fenomenet uhysterisk, klinisk renslig og «normalt». 
Det gjør filmen maksimalt foruroligende og nesten ubegripelig tragisk. 

Temaet er så betent og vanskelig, at filmen kunne havnet i alle mulige grøfter. 
Men den balanserer utrolig bra, selv om den aldri, tilsynelatende, teknisk sett, tar et standpunkt. 

Det er ingen grafiske bilder. 
Den viser ikke engang mye følelser. 
Så er det da også faktisk overgriperen, ikke offeret, som er filmens hovedfokus. 
Til tross for den uhyrlighet han er i stand til, tvinges man til - om ikke å sympatisere, så i alle fall følge ham med interesse. 

Også dét er et ledd i den voldsomme virkningen filmen til syvende og sist får. 

Denne sitter i - lenge! 
",1
"Melankoli med von triersk smell
Lars von Trier klarer å få science fiction-historien sin til å fungere som en eksistensiell metafor. 

Drama/Sci-Fi/Thriller. 
Regi/manus: Lars von Trier. 
Med: 
Kirsten Dunst, Charlotte Gainsbourg, Kiefer Sutherland, Charlotte Rampling, John Hurt, Alexander Skarsgård, Stellan Skarsgård. 
Danmark 2011. 
2 timer 15 minutter. 
Aldersgrense: 
11 år, egnethet ungdom/voksne. 

Noe av det vakreste som er laget på film, er Lars von Triers åpningssekvens i ""Antichrist"" i svart-hvitt, sakte film og akkompagnert av Händel. 
Nå i ""Melancholia"" leverer dansken en ny prolog som kan konkurrere med den forrige i skjønnhet. 

Der ""Antichrist"" ble innledet med en intens fortelling om to foreldre som elsker mens barnet deres dør, overrasker regissøren nå med en serie tablåer i surrealistisk stil, i sakte film og til toner fra Richard Wagners musikk i operaen ""Tristan og Isolde"". 

Kvinne ser tungt på oss mens fugler faller til jorden. 
Brud flyter på rygg i et tjern eller sleper seg gjennom en skog av tau. 
Et flamsk landskapsmaleri brenner opp. 
Fortvilet mor bærer barn over golfbane. 
Svart hest faller. 
Gutt skjærer i gren. 

Gal? 
Nei, genial 

Hva for noe? 
Er mannen gal? 
Nei, snarere genial. 
Det store med von Trier er at han stadig sprenger grenser til noe nytt, noe originalt, ikke minst formmessig. 

Dette er en regissør som vet å påvirke oss gjennom det visuelle. 
Snart blandes de surrealistiske tablåene med kosmiske science fiction-scener: 
En planet er på kollisjonskurs med jorden. 
En park ved havet overstråles av tre lysende himmellegemer samtidig: 
Solen, månen og – den von trierske planeten Melancholia. 

Å putte alt dette inn i én åpningsekvens kan synes overmodig – dette kan da regissøren aldri få til å henge sammen. 
Men det skal vise seg at von Trier greier det. 

Resten av filmen er todelt – først et portrett av bruden Justine (Kirsten Dunst), så søsteren Claire (Charlotte Gainsbourg). 
Første kapittel er befolket av brudepar og bryllupsgjester, det siste er nesten avfolket etter at gjestene har forlatt herregården ved havet, parken og golfbanen. 

Det jeg har imot Justine-kapitlet, er von Triers velkjente bruk av håndholdt kamera for å skildre bryllupsfesten for Justine og Michael (Alexander Skarsgård). 
Slike visuelle uroligheter blir regelrett slitsomme. 

Men visst svarer formgrepet til kaoset som utvikler seg mellom brudepar, vertskap og gjester. 
I glimt latterliggjør von Trier tåpelige leker og ritualer som menneskene klynger seg til når et giftemål skal feires. 
Charlotte Rampling og John Hurt spiller skikkelser som pinefullt slår kiler inn i drømmen om et lykkelig ekteskap. 

Målt mot erfarne voksnes bitre verden famler to naive nygifte for å bevare kjærligheten. 
Regissøren skaper noen vanvittig sårvonde øyeblikk mellom Justine og Michael. 

Er det rart om et menneske blir deprimert? 

Lars von Trier berører meg sterkt med skildringen av en søster som er lammet av depresjon, en annen som er rammet av angst for at kloden skal knuses – av planeten Melancholia. 
Claire-kapitlet føles likevel langdrygt når regissøren skal bygge opp mot den store undergangsfinalen. 

Det fascinerende er at regissøren, som har skrevet manuset selv, lykkes i å få science fiction-fortellingen til å fungere som eksistensiell metafor: 
Mon tro om ikke det eneste som kan verne oss mot å bli knust av melankoli og tungsinn, er den magiske hulen som Justine og gutten bygger til slutt. 

Så, når von Trier samler prologens tråder til et siste sammenbrudd, gir han oss samtidig sin gåtefulle beskyttelse: 
Skjønnheten i en naken kvinne i måneskinn ved elven, Wagners dypt vemodige musikk, hestene, og haglet rundt moren med barnet. 
Jeg vet ikke hva alt betyr, men at det er storslått filmkunst, er sikkert. 
",1
"En lærepenge for livet
Kunne Lone Scherfig ha laget en slik fortelling i Danmark? 
Iallfall ikke så satt på spissen. 

«An education» oser av menneskers drøm om å klatre i den britiske klassestigen. 
For å tro på filmen hjelper det å vite at den bygger på en sann historie fra 1960-tallet. 

I virkelighetens verden opplevde den 16 år gamle skoleeleven Lynn Barber en dag at en dobbelt så gammel mann, Simon Goldman, stoppet i en stilig bil og tilbød henne å sitte på. 
Det ble innledningen på et ulikevektig forhold der han varter henne og etter hvert også foreldrene opp med alskens gaver og tilbud. 

Hva som så skjer, skal ikke røpes. 
Det holder å si at manuset til Nick Hornby ligger tett opp til Barbers selvbiografi. 
Slik dramaet utfolder seg, blir filmtittelen tvetydig: 
Education kan bety både utdannelse og lærepenge. 

16 år gamle Jenny bor med sine konservative foreldre. 
Deres største drøm er at datteren skal ta en så god eksamen på Twickenham jenteskole at hun kommer inn på Oxford universitet. 

En dag hun står i filmregnet med celloen og venter på bussen, kommer den sjarmerende mannen kjørende, her kalt David Goldman. 
Vips er hun fanget. 

Jeg så filmen uten å vite om hovedpoenget. 
Snart oppstår en rar følelse av at noe er feil. 
Dette kan da ikke være en moderne Eliza Doolittle som løftes ut av rennesteinen av Henry Higgins? 
Goldman lærer tenåringen å te seg på nattklubber, i fine restauranter, hotellsuiter og på kunstauksjon. 
But what's in it for him? 

Ubehaget øker før sannheten omsider kommer for en dag. 

Dypest sett er filmen et lærestykke i hvordan uskyld møter bedrag, sannhet dreies til løgn, seksualitet blir forvrengt. 
Det siste blir bare overfladisk antydet, målt mot Barbers refleksjoner. 

Det krever sine skuespillere å få fram nyansene i det som skjer mellom det umake paret. 
24 år gamle Carey Mulligan som spiller Jenny, kan passere som en veslevoksen 16-åring. 
Likevel virker hun for verdensvant i replikkene. 
Peter Sarsgaard agerer på en rett fram måte for å forlede både Jenny og oss til å tro på sine ærlige hensikter. 

Scherfig har renskåret fortellingen slik at den ender som et snusfornuftig lærestykke. 
Det er greit nok, men egentlig litt kjedelig. 
Noe har blitt borte på veien fra Barbers refleksjoner og til kinolerretets forenklinger. 
",1
"Halo:Nightfall – episode 2 

Økt innsats og større fare på vei mot ringen. 

Denne anmeldelsen inneholder spoilere og informasjon om første episode av Microsofts «Halo»-serie «Nightfall». 
Les dommen over serieåpningen her. 

Nightfall sløser ikke bort tiden. 
I løpet av første episode rammet et terrorangrep kolonien Sedra med et våpen som kun angriper mennesker. 
Opphavet ble raskt sporet til restene av en Halo-ring og hovedpersonen Locke reiste rakt til den fremmede planeten ringen går i bane rundt. 
Dermed forandres også omgivelsene drastisk fra jordlignende byer og skoger, til en grå ødemark hvor nye trusler venter soldatlaget. 

Omgivelsene er dramatisk forandret og det kler serien. 
I kobbel med teknologien, våpnene, og romskipene, finnes Nightfall sin mest spennende form i den andre episoden. 
Også tempoet og spenningsøyeblikkene er dermed mer effektive enn den første episoden. 

Opplevelsen av å være på en fremmedplanet, med fremmede livsformer og farer, skaper en god nerve som driver frem flere intense sekvenser. 

Driver historien videre 

Persongalleriet er stort og flere av figurene har fått en svak introduksjon i seriens første episode. 
Det er med andre ord vanskelig å engasjere seg i dem utover kjernegruppen som består av Macer (spilt av Christina Chong) og den værbitte Randall Aiken (spilt av Steven Waddington), foruten Locke selv som er godt portrettert av stjerneskuddet Mike Colter. 

Årsaken til at store deler av soldatlaget ikke blir viet plass er mest høy sannsynlighet ønsket om å tilpasse episodenes lengde til et nettvennlig format. 

På mange måter er Nightfall en ordinær tv-serie, med både produksjonskvalitet og ambisjoner om å bli tatt like seriøst, men med sin YouTube-vennlige form blir ikke hver enkelt episode omfangsrike nok til å skildre alt det historien har å by på. 

Det gjør at jeg sitter med en følelse ved episodens slutt over å ha sett en smakebit, samtidig vil jeg se mer. 
Akkurat det er jo utelukkende en positiv følelse. 
",1
"The Twilight Saga:Eclipse 

Blodfattig, men underholdende! 

The Twilight Saga: 
Eclipse har litt bedre skuespill, handling og effekter enn både Evighetens kyss og New Moon. 
Ellers er mye ved det samme. 

Bella rives fremdeles mellom Edward og Jacob, det løpes fremdeles mye i skauen, og det store oppgjøret skjer på en åpen slette. 

Det er fremdeles blodfattig til en vampyr/varulv-film å være, men Eclipse er flott filmet, godt fortalt og ganske så underholdende. 

Ny fare lurer 

Edward (Robert Pattinson) forsøker fremdeles å få Bella (Kristen Stewart) til å gifte seg med ham, 

Føles som den event-filmen fansen håper den skal være 

Bella forsøker fremdeles å overtale Edward til å forvandle henne til en vampyr, mens varulven Jacob (Taylor Lautner) forsøker fremdeles å få henne fra begge deler. 

Som sagt, mye er ved det samme! 

Samtidig lurer en ny fare i skogene rundt Forks, som gjør at vampyrene og varulvene må inngå et unikt samarbeid for å beskytte Bella mot krefter som vil henne vondt. 

Liker Bella bedre 

Jeg liker Kristen Stewart mye bedre som Bella i Eclipse enn i de to foregående filmene. 

Der sutret hun seg igjennom store deler av handlingen, mens her har hun en tøffere og mer oppegående holdning, som gjør det enklere å få sympati for henne. 

Jeg forstår mer av hvordan hun rives mellom Edward og Jacob, samtidig som det blir klart hva slags valg hun står overfor. 
Noen av handlingene kommer kanskje litt brått på, men er slikt en forvirret tenåring gjør. 

Lautner sliter litt 

Regissør David Slade gjør en like grei jobb som sin forgjenger, Katherine Hardwicke og Chris Weitz, med å skildre ung kjærlighet under eventyrlige omstendigheter. 
Det hele starter like godt i en blomstereng! 

Jeg liker de verbale trefningene mellom Bella, Edward og Jacob, selv om det slenges ut setninger som ingen av skuespillerne har pondus nok til å få frem uten at det høres ganske rart ut. 

Spesielt sliter Lautner i noen scener. 
Det kunne vært interessant å se en ung DiCaprio bryne seg på den samme dialogen. 

Rimelig fornøyd 

Twilight-serien har både elskere og hatere. 
Jeg ser ingen grunn til å hate dette. 
Jeg ble underholdt, fikk mer sans for figurene, og kom litt mer inn i historien. 

Filmen føltes heller ikke for lang, selv om den er basert på Stephenie Meyers 600 sider lange bok. 

Eclipse vil nok ikke havne på min topp 20-liste over årets filmer, men den føles som den event-filmen fansen håper den skal være, og jeg er rimelig fornøyd. 

Hva mener du om Eclipse? 
Kommentér under 
",1
"Morsommere enn du tror
Nei. 
Det er ikke en god film, men den er irriterende vanskelig å mislike, sjøl om jeg hadde satsa på at «Blind dating» skulle bli enerterningen denne uka, sånn at jeg kom i kontakt med karakter-normeringen igjen. 

Jeg har generelt for høye terningkast, og blue meanies kommer snart og tar meg for det. 
Som ved all inflasjon er avvikene en del av et populistisk system. 
Man tar de terningene som egentlig er forbeholdt europeiske filmer om hvor galt alt er og gir dem til ubetydelige filmer som sier at noenganger er det ålreit. 
Det er en slags Robin Hood-virksomhet. 

Chris Pine spiller en blind gutt som plutselig får det for seg at han skal gå ut med seende jenter, en risikabel besluttsomhet. 
Mandy griner. 
Den neste dama har mc-hockey og er tøffere enn to spann usilt diesel. 
Så kommer hun som har bind for øynene for å føle hvordan han har det — «jeg kan se mørket». 

Men den blinde gutten får akutte, akustiske gitarakkorder i sjela av den indiske jenta Leeza på legens kontor, bare at hun er bortforlova til en raserein fetter med svett hår. 

Hvordan skal dette gå? 

Overraskende mange kommer til å bli sjarmert. 
",0
"Krigens konsekvenser
Gutter som øver seg i grusomhet 

Mens situasjonen blir stadig verre for en krigsherjet bybefolkning, sendes to 13 år gamle tvillingbrødre til sin bestemor på en ungarsk landsbygd preget av fattigdom og slit. 
Hun byr verken på et varmt fang eller kakao. 
Hun kaller barnebarna horunger. 
Hun skjeller, drikker og slår. 

Beliggende i et grenseområde, med en fangeleir i utkanten og antisemittismen i sin midte, utgjør landsbyen et krigens mikrokosmos, der forfølgelse og død kommer tett på. 

Guttenes overlevelsesstrategi er å herde seg, fysisk og psykisk. 
De øver seg i grusomhet. 
Samtidig fører de, nøye og nitid, en dagbok, som også er filmens fortellermessige nav. 

Hva krig kan gjøre med mennesker er et sterkt og evig aktuelt tema, og det er lett å forstå hvorfor Agota Kristofs romantrilogi er oversatt til 30 språk og tungt priset. 

Szász' filmversjon blander ultrarealisme med noe grimt eventyraktig, spilt ut i tablåer og med et persongalleri som har mer preg av arketyper enn genuin menneskelighet. 
Det er her jeg mistenker at noe av styrken i Kristofs bøker kan ha gått tapt i overføringen til film. 

«Tvillingenes dagbok» kan langt på vei sammenlignes med «Det hvite båndet» og «Lore», men mangler noe av deres originalitet, dybde og subtilitet. 
Filmen er ofte så ubehagelig at jeg blir mer nummen enn direkte berørt. 
Samtidig skaper det teatrale en viss avstand både til tema og rollefigurer. 

Filmens store styrke er fotograf Christian Berger, som også har filmet for Michael Haneke, blant annet «Det hvite båndet». 
Her skaper han sterke, maleriske, ofte paradoksalt vakre bilder, og løfter en interessant, men ujevn film. 
",1
"Emosjonell utdannelse
Nydelig og nøktern oppvekstkildring. 
",1
"Annerledes
Enda en skandinavisk oppvekstskildring om barn som ikke blir forstått av surrete foreldre som er for små for oppgaven? 
Fortvil ikke, «Ping Pong Kingen» er et friskt og annerledes bidrag. 
Nydelig fotografert av norske Askild Vik Edvardsen, og med fine, «quirky» rolleprestasjoner, som så mange regissører higer etter men bare et fåtall lykkes med å mane fram. 
Sårt, morsomt, upretensiøst og herved anbefalt. 

ØYSTEIN DAVID JOHANSEN 
",1
"Unge ofre
«Før snøen faller» er preget av en sterk medfølelse og et sinne som porsjoneres pent ut i små doser. 

FILM: 
En gang kommer regissør Hisham Zaman til å lage en nydelig kjærlighetsfilm. 
I «Før snøen faller» viser han sin evne til å fange den ordløse, åndeløse uroen til en forelsket sekstenårig gutt. 
Uten å gjøre for stort nummer ut av det klarer Zaman å la lengselen ligge skjelvende i luften. 

Mørkt oppdrag 

«Før snøen faller» er også delvis en kjærlighetsfilm, men den er også noe mer og annet. 
Siyar (Taher Abdullah Taher), sekstenåringen, er på et mørkt oppdrag idet han forelsker seg: 
Han har forlatt landsbyen i kurdiske Irak og kommet til Istanbul for å spore opp og drepe storesøsteren, hun som brakte skam over familien da hun rømte fra et arrangert ekteskap for å være sammen med mannen hun elsket. 
Reisen bringer Siyar fra Istanbul til Berlin og Oslo. 

Det er seks år siden Zaman betok publikum med novellefilmen «Vinterland». 
Han har ønsket å bruke god tid på spillefilmdebuten, og det synes. 
«Før snøen faller» er en kontrollert, kompetent film, laget med flid. 
Naturbildene fra Kurdistan er vakre og velkomponerte uten å bli kitsch, de mer farefulle episodene låner hurtigheten og klipperytmen til actionfilmer uten at de virker som klipp-og-lim fra en annen sjanger. 
Dramaet er mer emosjonelt enn intellektuelt, og det berører nettopp fordi det er laget med slik selvbeherskelse. 
Faktisk er det først i den bitende siste scenen tilskueren først aner hvor sint Zaman er, på æreskulturen som krever så mange uskyldige ofre. 
Frem til da har sinnet vært holdt i tømme, mens sympatien har fått vokse for de unge menneskene som slukes av systemet. 

Observant 

Men så er det litt skurring underveis. 
Det er et sjansespill å benytte seg av amatørskuespillere, og det merkes at både Taher og Suzan Ilir, som spiller gatejenta han blir betatt av i Istanbul, ikke har skuespillererfaring fra før. 
Når Ilir ikke klarer å gråte overbevisende i en scene der det er krevet, lugger det. 
Også manuset, skrevet av Zaman i samarbeid med Kjell Ola Dahl, har svakheter: 
Det er iblant for utmalt og direkte, uten at det behøves, for eksempel i forhistorien fra Kurdistan, der Siyar roper ut til seg selv og publikum ut akkurat hvor krenket han og den planlagte svigerfamilien føler seg. 
Det er tungt og overtydelig sammenlignet med den eminente, ordknappe åpningsscenen, der Siyar pakkes inn i plast for å smugles over den tyrkiske grensen i en tankbil. 
Også Siyars møte med lurvet lede i Istanbul, er observant og følsomt skildret. 

Alvorsmannen Zaman jobber med store linjer og brede lerret, snarere enn det lille, sosiale, situasjonsbetingede. 
Det krever djervet og skaper fallhøyde. 
«Før snøen faller» er ikke helt helstøpt, men bærer utvetydig vitnesbyrd om at vi har å gjøre med et stort regitalent. 
Jeg gleder meg til fortsettelsen. 
Særlig til den kjærlighetsfilmen. 
",1
"Swanks kåte hybelvert
Forferdelig hemma sex og en husvert med kamera i dusjhodet. 
Det er trist, men litt sært og ikke så veldig spennende. 

The resident: 
Amerikansk thriller. 
2011. 
1 time, 30minutter. 
15 år. 
Regi: 
Antti Jokinen. 
Med: 
Hilary Swank, Jeffrey Dean Morgan,Lee Pace, Christopher Lee. 

Denne filmen gledet jeg meg til på grunn av Hilary Swank.Milliondollar-baben er en spenstig, våken og følsom skuespiller som kanframstille fortvilelse uten at det virker som en bønn om hjelp fra TorgrimEggen. 

Filmen er laget av en ny voldsfinne, Antti Jokinen (huskeråttitallets Renny Harlin?), og han har et godt håndlag med en litt forskruddthriller-historie. 

Hilary spiller nedbørtung legedame som er blitt bedratt ogderfor finner en ny leilighet hos en mørkt middelaldrende bjørnepappa somminner om Mario Lanza. 
I den mystiske leiegården er Christopher Lee bestefarmed blikket til en slangedreper eller en ond dag i ørkenen. 
Hilary bader ikaret, og det varer ikke lenge før vi skjønner at husverten er en sånn mann somhar gjemt kameraer i dusjhodet. 
Og ikke bare det: 
Han bedøver henne som om hunskulle være Polanskis Rosemary og oppsøker henne på natta og knepper opp klærog gjør ting. 

Den sørgelige seksual-logikken er sånn at overgriperen ikkefår ereksjon hvis dama er våken, men stønner psykologisk når han kan pussetennene med hennes børste. 
Og da Hilary gjenopptar kontakten med den teiteeksen, blir verten sjalu. 
Dermed kommer også det uendelige slagsmål-klimaksetsom pleier å ta verdigheten ut av relativt stilige historier. 

Jokinen beveger seg i thriller-terrenget med konvensoinellstilfølelse og profesjonell kikkerglede, men den triste forbryteren forflytterseg i huset på så mirakuløse måter at man egentlig ville hatt mest utbytte aven oppklarende samtale med arkitekten. 
",0
"Uvirkelig nok
Også dette er en film om hevn. 

Og siden tenåringsvold er et vekstbegrep i samfunnet, handler filmen om at Brittany Snow slamrer slurfent med rumpeballene for å lokke flergangs-flørteren Jesse Metcalfe sånn at han til slutt blir offer for sin egen umoral og skjønner hovedpoenget ved å være rollefigur i ungdomskomedier: 
Jenter har alltid rett. 
Lufte mjukdyr for dem og si at de er vakrere enn mobildeksler og ha aldri sex med venninnene deres uten at de har bedt om det. 

«John Tucker must die» er laget for å være dårlig, så det kan man nesten ikke bebreide den. 
Den blir likt av de andre og di. 
Det er den også laga for. 
",0
"Stilistisk lekkert, moralsk uengasjert
Er du utelukkende ute etter den estetisk utsøkte filmen, er «Den gode tyskeren» et selvsagt valg. 

Skuffelsen er at det skorter på meningsborende innhold bak den stilistiske oppvisningen. 

Regissør Steven Soderbergh legger an den bildespråklige tonen ved å innlede med dokumentarfilm i svart-hvitt fra et utbombet Berlin i 1945. 
Snart glir det hele naturlig over i filmatiseringen av Joseph Kanons roman — i gjennomført svart-hvitt. 

SVART-HVITT: 
Stemningen i en by fylt av ruiner og forfall formidles godt i den absolutte mangelen på farger. 
Filmens aktører går inn loslitte dører, opp slitte trapper, skjuler seg i mørke portrom, kjellere og loft. 
Det vandres i ett sett mellom hvitt-grått-svart. 

Ytterst bevisst lar regissøren lys og skygge falle på ansiktene. 
Fjeset til en russisk kommandant mørklegges i én scene. 
Men mest av alt dyrker fotografen ansiktet til Cate Blanchett i rollen som den tyske jøden Lena Brandt. 
Hennes sorgtunge oppsyn pensles fram i kontrasten mellom hvitt lys og dystert mørke. 
Hvilke hemmeligheter gjemmer hun, hvilke byrder bærer hun på? 

MEN HVA SÅ: 
Lykkes Soderbergh i å vise at menneskene også på det moralske planet pendler mellom lys og mørke? 
Fantes de gode tyskerne, de som ikke ante hva Hitler og nazistene holdt på med? 
Og hvor rene av hjertet er befrierne, disse krigens seierherrer som delte Berlin inn i en sovjetisk, britisk og amerikansk sone. 

Svaret er selvfølgelig at de fleste har en agenda de vil skjule. 
Snart brukes atombomben over Japan, den kalde krigen mellom øst og vest tar til. 

Men de dype innsiktene forsvinner i en thrilleraktig who's done it-jakt. 
Jeg blir aldri synderlig berørt av filmens sentrale skjebner, til tross for at den overlevelseskamp Lena Brandt og hennes mann utkjemper, burde invitere til dyp empati. 

DEN GODE AMERIKANER: 
Pussig nok kunne filmen skiftet tittel og lånt englefjær fra George Clooneys rollefigur. 
Han spiller en amerikansk korrespondent, Jake Geismar, som vikles inn i filmens mordgåte. 
Settingen er Potsdam-konferansen der britene, amerikanerne og russerne skal avgjøre Tysklands skjebne etter krigen. 
Hvorfor tas en amerikansk underordnet av dage midt under forhandlingene? 

Geismar blir den gode hjelper som nøster opp tråder til sannheten om sin tidligere elskerinne, Lena Brandt. 
Den tankevekkende sluttinnsikten kommer likevel for seint til å gjøre filmen til en verk som berører. 
",1
"Film:Trippelt engasjerende 

Klassemotsetninger, fedrenes synder, anger og menneskelig ærgjerrighet på vidt forskjellige nivå. 
«The Place Beyond the Pines» er voldsomt ambisiøs, mørkt og modig. 
Og den skaper en uro som sitter i kroppen en stund. 

Faktisk får man tre sterke drama i én film, uten at det føles for oppstykket eller konstruert. 
Omstreiferen Luke reiser rundt som MC-stuntmann på et slitent tivoli. 
En lett antennelig fyr, likevel «god på bunnen». 
Han er muligens litt for kjekk for en slik råbarket type, men igjen klarer Ryan Gosling å få fram dualiteten i unge menn som dette - det er mulig å se for seg Luke som en fjern slektning av karakteren han spilte i mesterlige «Drive». 

Luke får nyheten om at han er far til en ettåring av Romina (Eva Mendes, aldri spilt bedre) - som han forlot ett år tidligere, og som har gått videre med en ny mann. 
Luke er fast bestemt på å ta ansvar som far - men viljen er større enn evnene og mulighetene. 
Én scene sammen med den gamle flammen er så sterk at det nesten gjør vondt; det triste trekløveret får en tilfeldig forbipasserende til å ta bilde av seg - frysningfremkallende! 

I desperasjon begynner Luke å rane banker - noe som igjen byr på et skjebnesvangert møte med filmens andre hovedkarakter: 
Politimannen Avery Cross, en streber med soleklare mål for karrieren - som også får livet snudd på hodet. 
Bradley Cooper får fram nyansene og den snikende angsten når drømmene blir satt på vent. 
Filmens tredje del er den svakeste, og den som kan oppleves mest konstruert: 
15 år senere møter vi Luke og Averys jevnaldrende sønner. 
Merkelige skjønnhetsfeil som at skuespillerne (de voksne) ser helt like ut etter 15 år, trekker også litt ned. 
Men regissør Cianfrance er en mester i å få fram nyanserte portretter og troverdige miljøer . 

Andre regissører ville falt for fristelsen til å portrettere Luke-«familien» langt stusseligere for å få presse frem motsetninger. 
Det er godt å se forholdsvis store Hollywood-produksjoner som tør såpass som «The Place Beyond the Pines» gjør, dette er to og halv time med drama som griper! 

ØYSTEIN DAVID JOHANSEN 
",1
"Vellykket Veum
Til tross for enkelte startvansker: 
Sterk Varg Veum-åpning! 

HANDLER OM: 
Ei lita jente forsvinner. 
I sin fortvilelse - og ettersom hun nok kan tenke seg en smule diskresjon - engasjerer jentas mor privatetterforsker Varg Veum for å finne henne. 
Ganske snart - og lenge før politiet gjør det - ser den tidligere sosialkuratoren Veum dødelige sammenhenger. 
Det går mot et volsomt cresendo... 

DOM: 
Så er vi i gang, da, med film-Norges største prosjekt: 
To kinofilmer og fire TV-filmer om bergensernes egen, ikke-lengre-så-forsofne detektivhelt, basert på Gunnar Staalesens bøker - stort sett på prikkfritt østlandsk. 
Men byen er Bergen og saken står i brann. 
Fortsatt. 
Alt i alt fungerer «normaliseringen» av Varg Veum (antakelig - i følge bergenserne i alle fall:) skuffende godt. 
Film krever ofte forenkling, både av typer og konflikter og underliggende kolorering, i forhold til romaner. 
Her er det gjort med vett og forstand og med sunn dramaturgisk økonomi. 
Trond Espen Seim fungerer godt i tittelrollen, selv uten akevitt og sliten bil. 
Han har beholdt kjernen av den vitende og erfarne detektiven med evne til logisk tenkning basert på dyp menneskelig innsikt. 
Bjørn Floberg som «motparten», politietterforsker Hamre, er ikke for sur og slett ingen dumskalle. 
Det er bra. 
Og nødvendig; den forløsende humoren ligger nemlig mellom historiens to alfa-hanner. 
Filmens første del er den svakeste. 
Lyden er ikke god nok; det burde være totalt unødvendig å måtte streve med å høre hva som blir sagt. 
Det slumses utilgivelig med politiarbeidet: 
Utallige tråkkende mennesker på et åsted er rent amatøreri. 
Et par av Veums slutninger er også så opplagte at de ikke burde overraske noen, selv ikke Bergens-politiet. 
Men filmen bygger opp en fin nerve etterhvert, som pent kles inn av Gaute Gunnaris vakkert rufsete foto. 
Og viktigst: 
Når det virkelig drar seg til med action mot slutten, blir det både spennende nok og dramatisk nok. 
Endog troverdig nok. 
Så alt i alt: 
Bra! 
",1
"Evig tenåring
En glitrende ufyselig Charlize Theron er på sporet av tapt ungdomstid i den mørke komedien «Young Adult». 

FILM: 
Manusforfatter Diablo Cody vant en Oscar for «Juno», som Jason Reitman regisserte. 
Nå samarbeider de igjen, i en svart komedie om hvor ille det har gått med den hotteste dama på skolen. 

Mavis Gary (Charlize Theron) synger på siste verset, nærmere bestemt siste bindet i en serie ungdomsromaner som skal avsluttes på grunn av dalende etterspørsel. 
Hun er i tillegg fraskilt, alkoholisert og nærmer seg førti. 
Hva skal hun finne på? 

Redningen kommer i form av en e-post fra ungdomskjæresten Buddy (Patrick Wilson), som forteller at han har fått en baby. 
Mavis tar dette som en utfordring: 
Hun drar hjem til Mercury, småbyen i Minnesota der hun vokste opp, for å vinne Buddy tilbake. 

Umake par 

Den urbane Mavis pynter seg og møter Buddy. 
Hun tar alt han sier som tegn på at han er ulykkelig og fanget i et lite fruktbart ekteskap. 
Etterpå drikker hun seg snydens på bourbon i Mercurys relativt uglamorøse sportsbarer. 
Mavis får en slags fan og pratevenn i Matt Freehauf (Patton Oswalt fra «Kongen av Queens»), en trist stakkar som fortsatt halter etter å ha fått kraftig juling i ungdommen. 
Nå passer han regnskapet på en av Mercurys restauranter. 

Som tittelen tilsier, har ikke Mavis brukt de siste tjue årene på å modnes som menneske. 
Hun er en ekstrem utgave av noe mange av oss har liggende latent: 
En lengsel mot de tapte tenårene, tida da mye skulle utforskes og framtida var lys. 
Hun har forsterket denne emosjonelle stillstanden ved å skrive tenåringsromaner. 

Filmhistorien er full av falmet skjønnhet og karakterer som klamrer seg desperat til gamle minner. 
Mavis, derimot, er fortsatt smellvakker. 
Dessverre er hun også en usympatisk tenåring på snart 40 som lever ut sine patetiske fantasier. 

Halvgjort slutt 

Det er liten tvil om at scenene med Oswalt og Theron er filmens beste. 
De var motpoler i skoletida, nå er begge tapere fordi de søker overdreven tilflukt i det de savner fra den gang. 
De andre karakterene i filmen blir mer et bakteppe av normalitet, en utilstrekkelig gjennomarbeidet kontrast til Mavis, som befinner seg farlig nær et sammenbrudd. 

Diablo Codys manus har en rekke gode replikker, men prosessen Mavis gjennomgår i løpet av filmen, føles ikke helt tilfredsstillende. 
Avslutningen kommer for brått og den virker som en snarvei ut av en historie som har et større potensial. 
",1
"Marvel minus mennesker
Disneys første animerte kinofilm fra Marvel-universet er like underholdende som den er bekymringsverdig. 

FILM: 
«Guardians of the Galaxy» var en stor seier for Marvel Studios i det at den beviste at man verken trenger store filmstjerner, kjente figurer eller visjonære regissører for å lage en suksessfull superheltblockbuster. 

Med «Big Hero 6» har moderselskapet Disney laget en animasjonsfilm basert på noen av de mest obskure superheltene Marvel noensinne har publisert og dermed bevist at superheltformelen fungerer helt fint også uten mennesker av kjøtt og blod. 

Samlebånd på samlebånd «Big Hero 6» er interessant i den forstand at den representerer et møte mellom Hollywoods to mest pålitelige oppskrifter for samlebåndsproduksjon av høybudsjettssfilm, nemlig superheltblockbusteren og den dataanimerte familiefilmen. 

Dette gir seg utslag i en nærmest parodisk opphopning av velkjente arketyper og fortellermessige grep, og det sier mye om disse oppskriftene at resultatet likevel er en underholdende og estetisk tiltalende film. 

Utgangspunktet for filmen er at storebroren til det foreldreløse tenåringsgeniet Hiro Hamada omkommer i en mystisk brann og etterlater ham den oppblåsbare sykepleierroboten Baymax. 

Slik det ofte går i superheltenes verden gir hovedpersonens indre smerte seg utslag i en spektakulær kamp for å opprettholde lov og orden, og snart leder Hiro og Baymax superheltgruppa Big Hero 6 an i kampen mot en mystisk skikkelse som er involvert i brorens død. 

Realfagspropaganda Innenfor rammene av denne tradisjonelle superheltstrukturen serverer regissørene Don Hall og Chris Williams entusiastisk og tidvis oppfinnsom realfagspropaganda. 

«Big Hero 6» utspiller seg i den japansk-amerikanske fremtidsbyen San Fransokyo, og frykten for at USA skal miste sin posisjon som en ledernasjon på teknologifeltet løper som en rød tråd gjennom hele filmen. 

Man har altså å gjøre med en dataanimert film som er laget av et ansiktsløst hollywoodmaskineri, og som handler om at barn må bli mer interessert i å lage maskiner. 
Det fantes en tid da dette ville blitt oppfattet som dystopisk satire. 

I dag er det ikke bare virkeligheten, det er sannsynligvis også en av årets mest toneangivende filmer. 
",1
"Et meget langsomt mord
Overstilisert voldsdrama med interessante sider. 

HANDLER OM: 
To illegale mexicanske løsarbeidere fristes av pengene og blir leiemordere. 
Det blir en lang natt med offeret... 

DOM: 
Siste, hippe nytt på thrillerfronten, er å lage laaaaange scener og holde desperat leeeenge hver eneste scene for riktig å understreke kunstnerisk og forklarende regimot. 

I denne filmen blir de langtrukne og handlingsløse stundene en ren mani etter hvert (selv om den forventede ultravolden selvfølgelig eksploderer til slutt), særlig fordi et par av skuespillerne langt fra er gode nok til å rettferdiggjøre dem. 

Likevel, og tross alt: 
Fotograferingen er nydelig, lydbruken insiterende god. 
Så aldeles utbytteløs forlater man ikke kinoen. 
",0
"Morsomme figurer, svakt manus
Bruken av nordnorske fjell og fjorder i en helnorsk animasjonsfilm er utmerket. 

Figurer som tilpasses kjente norske skuespillerstemmer er også stilig. 
Det rare er bare at storyen i «Elias og kongeskipet» utvikler seg så merkelig. 

Det starter med at den søte, lille redningsskøyta Elias, som ungene kjenner fra barne-TV, blir mobbet av storkaksen Rocke-Gabrielsen II. 
I dette eventyrets bildespråk er han utformet som en rådyr, sleip yacht. 
Effektivt sørger han for at Elias mister retten til å være redningsskøyte. 

Har man ørlite grann trening i å tolke fortellinger, vil man straks anta at mobberen er historiens skurk. 
Desto mer pussig er det at storkaksen midtveis i filmen forsvinner. 
Brått handler det om at Elias får bli med på letingen etter Kongeskipet. 
Og like plutselig utvides den jakten til også omfatte Prinsesseskipet. 

Ja ja. 
Kanskje de søte små ikke bryr seg om slike umotiverte hopp og sprett i fortellingens logikk. 
Men underlig er det at manusforfattere og regissører, Øyvind Rune Stålen, Espen Fyksen og Lise I. Osvoll, ikke følger dramaturgiske regler bedre. 
Moralen i storyen er i alminneligste, lettvinte laget: 
Man må være seg selv, så går alt bra. 
Gjør det det? 

For øvrig er filmen en god visuell opplevelse. 
Særlig morsom er kranrekka i Storvik-havnen som ræpper seg gjennom jobben. 
Slottet ved fjorden er storslagent, stormscenene er farlig ville og den virvlende redningsaksjonen skummel nok. 

Flere figurer er riktig festlige, fra de tre paparazziene tolket av Raske Menn til båten Berte med Ane Dahl Torps tøffe trekk og stemme. 
Nevnte skikkelser sørger også for at foreldre ifølge kan ha en munter stund i lag med barna. 
Se den gjerne. 
",1
"Der makta og vodkaen rår
En film av russiske Andrej Zvyagintsev er sjelden lystig. 
Men flott filming og spill er det alltid. 

Regi: 
Andrey Zvyagintsev. 
Med: 
Aleksej Serebryakov, Roman Madyanov, Vladimir Vdovichenkov, Elena Lyadova, Sergey Pokhodaev. 
Russland 2014. 
2 timer 21 minutter. 
Aldersgrense: 11 år. 
Egnethet: 
Voksen. 

Nylig vant «Leviathan» Golden Globe for beste fremmedspråklige film i USA, nå er den også oscarnominert. 
Om det skyldes det filmatiske håndverket eller den bitende kritikken av maktens menn, vites ikke. 
Men begge deler slår en skarpt i øynene. 

Mitt første møte med Zvyagintsev var en åpenbaring: 
Filmen ""Tilbake"" (2003) er et mesterverk om to 12 år gamle brødre som får sin forsvunne far på besøk igjen. 
Historien overrumplet, skuespillerne imponerte og regissøren har en mesterlig evne til å nyansere skildringen av sønnene og den autoritære machofaren de drar på fisketur med. 
Dertil var fotograferingen utsøkt med en dvelende kameraføring fra Zvyagintsevs faste fotograf, Mikhail Krichman. 

Neste møte med filmskaperen var i Cannes da han fortalte om Maria Bonnevie og hennes hovedrolle på russisk (!) i ""Forvist"". 
Filmen har flere allusjoner til scener og bildespråk hos den legendariske regissøren Andrej Tarkovskij. 
Zvyagintsev bekreftet på spørsmål fra Aftenbladet at Tarkovskij, men også Michelangelo Antonioni er hans favorittregissører. 

Da er vi klar for ""Leviathan"", et drama lagt til en nedslitt småby ved kanten av Barentshavet. 
Filmen starter og slutter med mektige bilder av bølgene som skyller inn langs svaberg og øde fjell (tatt opp ved Terberka på Kola-halvøya), ledsaget av kraftfull musikk av Philip Glass. 
I vannkanten ligger vrakrester av trebåter med spiler som ligner beingrinden til et forhistorisk dyr som har strandet like i nærheten. 

Kulissene blir et talende relieff for tragedien som utspiller seg mellom menneskene. 
Filmtittelen er lånt fra boka ""Leviathan"" fra 1651 der filosof Thomas Hobbes' forsvarte den eneveldige staten. 
I den russiske kystbyen representeres den av en korrupt ordfører (sleskt spilt av drevne Roman Madjanov) som med rettsvesenet og kirken i ryggen har ekspropriert en spektakulær tomt som tilhører en liten familie. 
Nå skal enkemann Kolja, hans tenåringssønn og den nye kjæresten Lilja tvinges til å flytte. 

En stund ser det ut som Koljas advokatvenn fra Moskva vil klare å knekke byens mektige mann, men slik går det ikke. 
Snarere blir ""Leviathan"" en sørgelig historie om den lidende Job, han som ble rammet av ulykke på ulykke uten ende. 
Hvordan får dere finne ut selv. 

Biskop og ordfører 

Sikkert er at russerne drukner seg i vodka, enten de har makten med seg eller mot seg. 
Regissøren raljerer ikke åpenlyst med drikkingen, men sett med våre alkoholrestrikte øyne blir det lett komisk når selv trafikkpolitiet kjører med høy promille. 

I Cannes fikk Zvyagintsev også spørsmål om han er filosofisk eller religiøs. 
Han svarte at han ""forsøker å gjøre det usynlige synlig. 
Vi kan ikke se vinden, men ved synet av bølger i vannet vet vi at den finnes. 
Om det gjør meg til en troende, vet jeg ikke."" 

I ""Leviathan"" er han mindre opptatt av å antyde det metafysiske enn i ""Forvist"". 
I stedet avkler han falskheten i den ortodokse kirkens toppledelse som står i ledtog med den eneveldige ordføreren. 

At den eneveldige staten er et udyr som knuser de fattige og små, blir stilt til skue på pinligste vis. 
Se selv. 
",1
"Et Frankrike å elske
Noe så sjeldent som en velgjørende fransk film — men så handler den altså fra Provence rundt første verdenskrig, historien er skrev av Pagnol - og Daniel Auteuil spiller hovedrollen som den strenge far. 

Brønngraverens datter (La fille du puisatier): 
Franskromantisk drama. 
2011. 
1 time, 43 minutter. 
11 år. 
Regi: 
Daniel Auteuil. 
Med:Daniel Auteuil, Astrid Berges-Frisbey, Kad Merad, Nicolas Duvauchelle. 

Det finnes et Frankrike som man ennå kan elske. 
For deresom husker ""Jean de Florette"", er den solsvidde provinsromantikken""Brønngraverens datter"" som å komme hjem til de virkelige gallerneshederlige strev, nevrotiske ære og svette hormonstyr. 
Daniel Auteuil harregissert filmatiseringen av Marcel Pagnols roman, for som skuespiller har hanantakelig lengtet tilbake til de røffe idyllene i Provence. 
Den franskelandsbygda har ikke Toscanas frodige skjønnhet, for det ser ut som om Gud gikkgjennom jordsmonnet med trekkpapir. 
Men frodigheten finnes i folka, ogsaftigheten i Pagnols replikker. 

""Brønngraverens datter"" er en film om kjærlighet,ære og familie i Provence akkurat da første verdenskrig driver og bryter ut.Den overjordisk dydige brønndattera Astrid Berges-Frisbey har nettopp truffetden rike handelsmannens sønn og hikstet over hans snoksleipe forførertriks, ogfordi også spurvehjerter banker og fordi også pappas gullunger kan bli ramma avlengtende livmor, lar hun seg besvangre under et tre ved parkert motorsykkel. 

Og den unge kynikeren blir også rammet av guddommelig ømhet,men siden skuddet i Sarajevo ikke kom fra Amor og siden rikmannskjeringer erslemme og intrigante, blir Patricia en enslig mor som må jages fra heimen av ensorgtynget, æretvunget far uten hustru. 

Daniel Auteuil spiller og regisserer med en stødigbondelagshånd, samtidig som filmen flørter med oss på skillingsvise-vis. 
Denfranske skuespilleren er smertet, men prinsippfast som en liten deGaulle-stubbe i småskauen, og det er en av de rollene du kommer til å huskelenge. 
Berges-Frisbey som la fille perdue ser så sart ut at hun ville brekkehvis en humle satte seg på venstre skulder, og hun har gjennomsiktig søndagshudsom en nyplukka kylling. 

Det er deilig å se på. 
Det er engasjerende på en velsignaenkel måte. 
Og det er en god historie fra den gang også europeeres slitsommeære ramma de arme døtrene. 

Følg meg på Twitter: 
@arilabra 
",1
"Fe med forskertrang
«Tingeling og sjørøverfeen» er mer nerdete enn den later som. 

FILM: 
Det lyserosa skinnet bedrar. 
«Tingeling og sjørøverfeen» virker ved første øyekast pastellfarget og pyntesyk. 
Hovedpersonene er feer i Aldriland, det Aldriland som tradisjonelt er Peter Pans rike, og en av dem er Tingeling fra den opprinnelige historien. 

De har alle enorme øyne, bittesmå neser og enorme hårmanker. 
De har begrenset mimikk og ser til forveksling like ut, noe jenter i animasjonsfilmer dessverre ofte gjør, fordi rammene for utseendet til en akseptabel animert heltinne er så trange. 

Nerd i skjul 

Men overfladiskheten er utenpå. 
«Tingeling og sjørøverfeen» ser ut som en bimbo, men er en nerd. 
Historien handler mest om Zarina, en slags gal vitenskapsmann fanget i en vever fekropp, som holder på å bli gal fordi hun ikke får lov å eksperimentere med og videreutvikle feenes tryllestøv og tror hun finner større frihet ved å slå seg sammen med piratene. 
Det er et fint kjernedilemma. 

Politisk korrekt 

Filmen er den tredje i spinoffserien om Tingeling, og oppfører seg som om seerne kjenner sukkertøysuniverset fra før. 
Livet i feenes dal virker ganske ensformig, både for de som bor der og de som ser på, og det er nok mest panisk politisk korrekthet som er årsaken til at en venninnegjeng med hele syv feer står i sentrum. 
Tanken er nok at hver jente på kloden skal finne én å identifisere seg med - her er en svart fe, en asiatisk fe, en mørkhåret, en rødhåret, en blond - men det gjør også at hver av dem reduseres til å være representant for én egenskap: 
En er engstelig, en er tøff, og så videre. 

Leken peking 

Men når piratene kommer inn i bildet, og det skjer ganske fort, blir «Tingeling og sjørøverfeen» energisk og oppfinnsom. 
Landskapene blir mer storslagne. 
Flyscenene og fektekampene har fart og humør, sjørøverne etablerer seg som sterkere personlighetene enn feene på null komma svisj, og pekerne til Peter Pan-historiene, som ligger lengre frem i tid, er presise og lekne og vinner filmen en litt billig firer. 
Men så må vi beklagelig nok tilbake til felandet. 
",1
"Nokas
En ransfilm i toppklasse! 

Vi har sett og hørt mye om Nokas-ranet i Stavanger. 
Men bortsett fra de som faktisk var der, har vi ikke FØLT hvordan det skjedde. 
Ikke før nå. 

Erik Skjoldbjærgs drivende dyktig utførte film plasserer oss midt på Domkirkeplassen 5. april 2004. 

Adrenalinet flommer 

Utfallet er kjent, men likevel er det åndeløst spennende å oppleve forløpet, samtidig som det gjør stikkende vondt. 
Vi vet jo at ranet kostet en politimann livet. 

Filmen behandler likevel både ranere og ofre med respekt. 
Her dømmes ingen. 
Vi får lov til å observere og danne egne meninger - mens adrenalinet flommer! 

Troverdig ramme 

Nokas skildrer det som skjedde mellom kl. 03.00 og 08.30 den skjebnesvangre mandagen. 
Vi følger både politimenn, ranere og ansatte på tellesentralen mens de gjør seg klare til sine respektive gjøremål. 

Kameraet er vår observatør, og lar oss se vanlige folk som småprater om vanlige ting. 
Selv ranerne utveksler trivia på vei til sentrum. 

Andre filmskapere kunne helt sikkert finne på å fargelegge historien med mer spisset dialog, karikerte typer og mer filmatisk action, men jeg synes det er en stor styrke for filmen at dramatikken skjer i en lett gjenkjennelig og troverdig ramme. 

Skjoldbjærg dirigerer mesterlig 

Både politi og NOKAS-ansatte får signaler på forhånd om at noe er i gjære. 
Men når ranet starter blir vi vitne til forvirring, vantro og maktesløshet. 
Filmen viser hvordan ingen er forberedt på denne typen kriminalitet. 

Politiet er kraftig underbemannet og har kun én eneste patrulje ute i gatene. 
De Nokas-ansatte virker usikre på hvordan de skal forholde seg, som om de ikke var drillet på denne typen scenario. 
Folk spaserer over Domkirkeplassen mens politi og ranere skyter på hverandre. 

Skjoldbjærg dirigerer oss mesterlig gjennom kaoset, og får frem absurditeten i hele situasjonen, samtidig som filmen får jeg til å kjenne på frykten og panikken de medvirkende må ha følt. 

Spiller tvillingbroren 

De mest kjente ansiktene fra Nokas-ranet, David Toska og Kjell Alrich Schumann, spilles imponerende effektivt av henholdsvis Tov Sletta og Frode Winther Gunnes. 

De har ikke mange minuttene på å etablere figurene sine, men greier det likevel overbevisende. 
Filmen skildrer Toska som arrogant og selvsikker lederfigur og Schumann som skremmende kald og kalkulert. 

En annen som peker seg positivt ut er Morten Håland, som spiller tvillingbroren Erik Håland, politimannen som var den første til å løsne skudd mot ranerne. 
Han blir ikke fremstilt som skyteglad helt i filmen, men den får meg til å lure på hva som hadde skjedd om det første skuddet aldri ble avfyrt. 

Føles farlig nært 

Jeg anmeldte Michael Manns Heat da den kom på DVD, midt under rettsaken mot Nokas-ranerne. 
Da veddet jeg på at de var inspirert av filmen. 
Tidlig i Nokas ser vi at en av ranerne faktisk kommenterer Heat. 

Men hvis dette er «life imitating art», er Nokas-filmen definitivt «life imitating life»! 
Omtrent alt er innspilt på og rundt Domkirkeplassen i Stavanger. 
Det føles autentisk på alle vis, og dermed farlig nært. 

Nokas er derfor en ambivalent opplevelse, pirrende og frastøtende på samme tid, men dette er absolutt en ransfilm i toppklasse! 
",1
"How to Get Away with Murder S02 E01 - E04
Viola Davis er strålende som manipulerende matriark. 

How to Get Away with Murder var et herlig tilskudd til advokatseriesjangeren i sin første sesong. 

Serien kokte opp en heftig blanding av intriger, sex, løgn og tvilsom moralfilosofi. 
Et knippe unge skuespillere fikk skinne i strålene fra Viola Davis sin Emmy-vinnende rolle som professor Annalise Keating. 

Sesong 2 fortsetter i samme sporet, og Viola Davis blir bare bedre og bedre. 
Hun har et intimt kjærlighetsforhold til kameraet og er en sann fryd å følge på skjermen. 
Etterspillet etter det store mordmysteriet fra sesong 1 lever også godt. 
Og kaster lange skygger som vrir seg fri og lokker ut nye forbrytelser og forviklinger. 

Dessverre er et par av de episodebaserte rettssakene ganske tamme, og formmessig ser det ut til at serien har tenkt å gjenta suksessoppskriften fra sesong 1 med litt for mange av de samme ingrediensene. 
Stikkord her er parallelle tidslinjer og nattlige møter i skogholt. 

Et spindelvev av manipulasjon 

Det er den briljante advokaten og jusprofessoren Annalise Keating og hennes utvalgte stjernestudenter som utgjør rollegalleriet. 

Studentene hjelper sin lærer vinne prestisjetunge mordsaker, hvor de som sitter på tiltalebenken stort sett er like uskyldige som en stappmett Anaconda. 

Samholdet i denne gjengen er aldeles ikke tuftet på vennskap og vennlighet. 
Et drap fra forrige sesong binder studenter og lærer sammen. 
Men terrorbalansen er skjør i dette forholdet, og stadig nye mennesker trekkes ned i Annalises tettvevde spindelvev av manipulasjon og hemmeligheter. 

Sesong 1 viste oss at serieskaper Peter Nowalk er glad i å nærme seg klisjeene, men likevel klare å holde på mysteriene. 

Mye av den styrken kommer av at samtlige figurer er utstyrt med både sympatiske trekk og store laster, og så har alle gode grunner til å lyve i enhver situasjon. 
Den styrken vedvarer når det gjelder seriens overhengende hovedplott. 
Hver gang jeg føler meg sikker på hvem som kommer til å gjøre hva, så stikker Nowalk sleiva i gryta og rører noen runder. 

Viola stjeler showet 

Som advokatserie er dette en del holdeplasser unna realistisk. 
How to Get Away with Murder er et intenst intrigedrama med sex og karrierejag som drivstoff. 
Det blir både drøyt kunstig, ganske glatt og aldeles utrolig til tider, men Viola Davis klarer å gi nerve til selv de mest såpete handlingstrådene. 

Veldig mye av seriens emosjonelle ballast kommer av Annalies reaksjoner. 
Hun veksler mellom skamløs og samvittighetsplaget. 
Hun er selvsikkerheten selv i rettssalen, og en hårsbredd fra sammenbruddet når hun får et minutt for seg selv. 
Davis klarer å gjøre store sprang i Annalises framtoning, og kameraet ligger klin inntil henne hele veien. 

Og selv om vår hovedperson med all tydelighet demonstrerer en hensynsløshet som burde smuldret bort all sympati fra TV-seerne, så er hun så herlig kompleks at jeg fremdeles ikke klarer å utelukke at hun egentlig bare er verdens mest beskyttende og gode venn. 

Davis mestrer figurens kompleksitet ned til hver minste detalj, og spiller med en kroppslig tilstedeværelse som sitter i alt fra ganglag til finstemt ansiktsmimikk. 

Hun er også aldeles nydelig velkledd. 
Serien henter mye stemning fra figurenes garderobe, og serverer både flotte kjoler og stramme dresser som står seg like godt til eiketungt rettsalsinteriør som universitetsområdets gatelyse netter. 

Varierende episodekvalitet 

Som i første sesong så er seriens svakeste punkt de små rettssakene som avsluttes hver episode. 
De som er der for å holde studiene og advokatpraten i gang. 
På sitt beste er disse nydelig krydder til de tyngre og kompliserte hovedlinjene, men på sitt verste er de opplagte fillesaker som gjør lite for seriens historie og karakterutvikling. 

Det gjør at enkeltepisoder blir litt kjedelige. 
Ser du fire episoder på rappen er ikke det så irriterende, konsumerer du én episode i uka blir det mer skjemmende. 

Det er også noen varsellamper som lyser når serien legger seg tett optil både formgrep og ingredienser fra første sesong. 
Bruken av parallelle tidslinjer og de frampekene serien serverer, er variasjoner over de bærende grepene fra sesong 1. 
Det er selvfølgelig lov å gjenta suksess, men det kan fort bli kjedelig hvis formelen avslører hvor vi skal. 
Etter fire episoder merker jeg en uro for at jeg vet sånn omtrentlig hva slags scenario som er i vente. 

Men How to Get Away with Murder har vært flink til å holde på spenningen så langt, og det nok nytt i sesong 2 til at det svinger godt etter fire episoder. 

Famke Janssen er godt krydder i sausen som advokaten Eve Rothlow. 
Hun lar oss nøste opp tråder fra Annalises mystiske fortid. 
Et nytt dobbeltmord slår også følge over episodene. 
Det gjør at det begynner å bli herlig komplisert å holde styr på både antall rettssaker, og hvem som egentlig lyver for hvem. 
Connor (Jack Falahee) og Oliver (Conrad Ricamora) er fremdeles et av de søteste parene på TV, og det mer enn nok av sex, mord og frifinnelser her til å holde meg på skolebenken for 60 nye studiepoeng. 

How to Get Away With Murder S02 har premiere på FEM 4. november kl. 21:30 
",1
"Forbrenning og forelskelse
Ulrich Seidl viser frem forbudte lengsler som naturlige og forståelige i «Paradis: 
Håp». 

FILM: Melanie (Melanie Lenz), en trettenårig jente med stor mage og melkeaktig myke lår og overarmer, kjøres taust avgårde av tanten sin. 
Som alltid i filmene til regissør og manusforfatter Ulrich Seidl har publikum følelsen av å være på vei til et over gjennomsnittet ubehagelig sted, der tabuer går i oppløsning og driftene rår. 

Farlig begjær 

I de to foregående filmene i «Paradis»-trilogien har forutanelsen stemt: 
«Paradis: Kjærlighet» ble med Melanies mor Tereza på sextur til Kenya og «Paradis: 
Tro» fulgte den fanatisk religiøse tantens vei inn i klosteraktig isolasjon. 
Melanie er på vei til en slankeleir for ungdom, en steril institusjon i bleke nyanser av grått og grønt som viser alle tegn til å tiltrekke seg folk av feil slag. 
Treneren med den skingrende fløyten elsker å bjeffe til tenåringer. 

Men det er den androgynt pene legen i femtiårene (Joseph Lorenz) som fanger Melanies interesse. 
Plutselig har hun stadig litt vondt et eller annet sted. 
Legen, på sin side, er ikke så avvisende som han burde være. 

Tittelen på Seidls trilogi henspiller på et sted menneskene ble jaget vekk fra mot sin vilje, men østerrikerens Eden er et sted man oppholder seg med blandede følelser. 
Det kan være vanskelig å holde blikket på lerretet mens handlingen sakte og ufortrødent beveger seg i en retning den ikke bør gå. 

Nådeløs og humanistisk 

Seidl skraper borti sider ved det menneskelige som man ikke liker å tenke på at finnes. 
Han setter seg ikke til doms over menneskene, men registrerer fra lang avstand, med sine foruroligende urørlige, strengt symmetriske bilder, hva som skjer når forskjellige behov, instinkter og interesser møtes. 

Det tjener ham til ære at han aldri dømmer. 
Han blir kalt nådeløs, fordi han er så ufravendt, men kan også sees på som dypt humanistisk i sin insistering på at også Terezas forbindelser med mannlige prostituerte og legens dragning mot Melanie er en del av kartet over det kuperte terrenget som er menneskelige lengsler, at det er mulig å forstå selv for den som misbilliger. 

I «Paradis: 
Håp» stopper han forresten tidligere enn i de to foregående filmene, han lar ikke seg, eller oss, skli så langt ned i søla som tidligere. 
Like greit, i grunn. 

Ikke grublegrunn 

Seidl er viktig på grunn av det han viser frem. 
Men han gjør ikke så mye mer enn å peke. 
«Paradis: 
Håp» gir ikke grobunn for videre grubling slik uforglemmelige filmer gjør. 
Egentlig er det en ganske enkel, rettlinjet fortelling, om noe som skjer på filmen og i verden utenfor. 
At den gir så lite bakgrunnsinformasjon, gir så få forklaringer, er en styrke, men også en svakhet. 
Det blir mindre å ta tak i for sultne hoder. 

Men det er deilig bare å se de boblende samtalene mellom Melanie og venninnen Verena (Verena Lehbauer), som utveksler romantiske og seksuelle erfaringer og håp. 
Sistnevnte er flere enn førstnevnte. 

Freidige jenter 

Overvektige barn skildres ofte i mediene som usikre ofre for et skjønnhetsfanatisk samfunn, men disse jentene er fnysende, freidige, blottet for motivasjon, respektløse overfor reglene, smugfestere og ihuga skulkere. 
Seidls gode håndlag med amatørskuespillere gjør scenene mellom de to levende og naturlige, og det er umulig ikke å tenke på hvor langt det er mellom hver gang noe tilnærmet like troverdig er å se på norsk film. 

Slik blir Seidls lukkede verden svært livsnær. 
Innerst har institusjonen et hardt dunkende hjerte. 
",1
"På veien i Irak
Regi: 
Hiner Saleem. 
Fransk drama. 
15 år. 

Minimalistisk roadmovie med kurdisk blikk på Irak. 

STJERNER: 
Nazmi Kirik, Eyam Ekrem, Belcim Belgin. 

HANDLING: 
Irak 1988; rett før Saddam Husseins massakre av kurderne i Halabja. 
En kurder tvinges inn i den irakiske hær. 
En av hans oppgaver er å frakte hjem liket av en irakisk soldat. 
Reisen er lang, sjåføren er araber, og sterk tilhenger av Hussein. 
Kurderen vil hjem for å bringe kone og barn i sikkerhet. 

DOMMEN: 
Den kurdiske regissør Saleem forteller sine historier med besk humor. 
Det viste han i den absurde komedien «Vodka Lemon». 
Hans stiliserte form; svært minimalistisk og med liten dialog, er krevende og distanserende. 
Saleem bruker ikke det brutale uttrykk som middel. 
Han dveler, og i denne filmen er det landskapet i det langstrakte Irak som er bakgrunn for kontrastene. 
Tausheten og uroen mellom kurderen og araberen blir i denne minimalistiske settingen en langsom intellektuell observasjon, som aldri helt griper tak i deg. 

Sett med ukens dødsdom over Saddam Hussein er filmen rykende aktuell, men mer som et politisk synspunkt enn som besnærende filmopplevelse. 
",0
"Zombie-film av det snille slaget
Hollywood vil skremme oss med zombie-film, men ikke mer enn at vi blir sittende trygt i stolen. 
De avskyskapende grøssene er utelatt og vekten lagt på en handlekraftig Brad Pitt som redder verden. 

Regi: 
Marc Forster. 
Med: 
Brad Pitt, James Badge Dale, Mireille Enos, Julia Levy-Boeken, Eric West, Matthew Fox, David Morse. 
USA 2013. 
1 time 56 minutter. 
Aldersgrense: 15 år. 

Har man sett noen zombie-filmer før, vet man at de kan gjøres langt eklere og mer blodige enn det Marc Forster (James Bond-regissør, ""Quantum of Solace"") nå leverer. 

Manuset flyter på klassiske trekk ved zombiesjangeren: 
Mennesker smittes av et virus og forvandles til levende døde som aggressivt jakter på nye ofre. 
Den som blir bitt, forvandles straks til en ny zombie. 
Mens nazi-zombiene i Tommy Wirkolas ""Død snø"" fikk farten opp straks de fikk ferten av gull, er det lyder som setter liv i Forsters monstere. 

Men sjekk nå hvordan han viser angriperne. 
Jo visst lander de – pang! – og knuser frontruter på biler i New York, eller kommer snerrende for å glefse i seg menneskearmer og -bein. 
Men klippene er så kjappe at du knapt rekker å se hvor deformerte og fæle de er. 

Eller zombiene vises på trygg avstand idet de myldrer som maur opp langs betongmurer for å innta steder der folk har forskanset seg. 
Superflott laget, men mon tro om ikke den mest ihuga zombie-splatter-fansen vil synes det er rent kjedelig.Verdenskrigen mot zombiene har altså fått en myk og snill regi. 
Ubehaget med at menneskeheten trues av en uforklarlig og dødbringende smittekilde, dempes fordi vi får følge den kjekke FN-observatøren Gerry (Brad Pitt) som med passe usikker, dog aldri vaklende hånd, drar fra øst til vest for å bekjempe fienden. 
Da den endelige kampen avsluttes i Wales, er det blandet inn en forunderlig ømhet (!) i skildringen av en zombie-forsker i WHO-laboratoriet, ypperlig spilt av Michael Jenn. 

Ingen blodig orgie 

Forsters regi ligger således milevidt fra ""Dawn of the dead"", en 2004-remake av zombieklassikeren «Night of the living dead» fra 1968. 
Nevnte eksempel var en voldelig orgie som satte våre støkkreaksjoner på prøve. 
Ble noen bitt av viruset, måtte de skytes i hodet før de ble til monstre. 
Selv hjelpe— og trøstemennesker – hovedpersonen er sykepleier – lærte kunsten å drepe den man er glad i. 

Så brutalt behøver ikke Gerry å handle, her holder det med en amputasjon som framstilles skjønnsomt og diskret. 

I tillegg til å skremme oss kan zombiesjangeren brukes til samfunnskritikk. 
I den lett komiske ""Black sheep"" ble genmanipulerte sauer til zombier som hevnet seg på forskerne. 
Danny Boyles ""28 dager senere"" var full av apokalyptisk zombieskrekk. 
Men denne regissøren framstilte vår verdens militære som mer voldelige enn de apesmittede uhyrene. 

Slik satire mangler helt i Forsters film. 
Soldatene som Gerry jobber på lag med, beskytter helten ved å skyte så mange zombier som mulig. 

Slik blir ""World war Z"" en dyktig laget, kommersiell action- og katastrofefilm med zombie-profil. 
Det er en meget kalkulert regi, nøye tilmålt for at folk flest skal grøsse akkurat passe, men ikke gå ut av salen i avsky og kvalme. 
",1
"Gammelt nag og nye koster
For at gammel actionhelt-filmserien ""The Expendables"" skal kunne leve videre, har Stallone & co i treeren tatt et skritt ut av fortiden og et langt inn i fremtiden. 

Akkurat da du tror at det ikke går an å rote fram flere fordums actionhelter fra 80— og 90-tallet til den oldis all star-orgien de to første ""The Expendables""-filmen har vært, så dukker både Mel Gibson, Wesley Snipes og Harrison Ford opp i treeren. 
Som faktisk viser seg å være den beste filmen i action-franchisen hittil, og som også legger et fint fundament for ""Expendables"" 4,5,6 osv. 

Actionnostalgi 

Stempelet som ""Sex and the city for ekte mannfolk som har levd en stund"" gjelder fortsatt for serien. 
Men aldri tidligere har selvironien på det fordums actionheltsyndromet vært tydeligere enn nå. 
Og etter et på mange måter sjokkerende raid i Mogadishu, innser også teamsjefen Barney (Stallone) at teamet hans begynner å bli vel slitt, og hører fortiden til. 
For å få has på en gammel erkefiende må han derfor manne opp med ungt, friskt, frekt blod. 
Hacking, kvinnelist og ung sult kommer godt med når nye frilansoppdrag for CIA skal løses. 
Dermed får vi i tillegg til den tradisjonelle actionspenningen og enkelte imponerende stunt også en maktkamp mellom det unge, moderne og det eldre, erfarne. 
Det er denne konflikten, i tillegg til mer innblikk i leiesoldatteamets brokete fortid, som gjør ""Expendables 3"" til den mest engasjerende av de tre i serien. 

Actionklisjeer 

At en mellomgammel fyr som Antonio ""Zorro"" Banderas er hentet inn som humoralibi som den mer enn maniske Galgo, er bare sånn passe vellykket. 

Men selv om ambisjonene om spenning, stunts og framdrift er oppfylt: også ""Expendables 3"" er dynket i actionklisjeer. 
Musikken forteller hva som skal skje før det gjør det, replikkene og dialogen er karikert og tidvis pinlig, og også denne gangen er en ung, sexy actionbabe kvinnekvotert inn. 
Så her er altså fortsatt nok av gammel ""Expendables""-sjel også. 
",1
"Fargerik hygge
Søt, fargerik og gjennomført hyggelig førjulsfilm for de minste kinogjengerne. 

Gjennom Sven Nordquists fortellinger og et par animasjonsfilmer, har mange barn godt kjennskap til Findus, en spretten, leken og smart katt. 
Med sin eier, oppfinner Pettersen, utforsker han stadig omgivelsene i den idylliske lille bygda han bor i. 

I år spinner historien rundt troen på nissen generelt og julenissen spesielt. 
Findus vil ha presanger - av nissen. 
Hans småmelankolske eier, Pettersen, lover i et lettsindig øyeblikk at det vil ordne seg. 
Han må med andre ord finne på noe! 
Personer, dyr og noen herlig sjarmerende småkryp er levende og varmhjertet animert. 
Handlingen er grei og lettfattelig, detaljene er ukompliserte, og absolutt intet er skremmende. 
For voksne er denne myke og fargeflotte idyll nesten søvndyssende, men for de yngste er dette en fargerik liten førjulspresang. 
(Skrevet i 1995 etter første kinopremiere.) 
",1
"Slagsmål og sjelløs sex blir til mørk moro
Søt og skitten «En ganske snill mann». 

||| 
FILM: 
Sjelden har norske skuespillere vært så stygge som i «En ganske snill mann». 

I den bekmørke gangsterkomedien er det som om regissør Hans Petter Moland har frydet seg over å dynge på med pistrete hår og blek hud, falleferdige leiligheter og harry veikroer, uglamorøse slagsmål og sjelløse sexscener. 
«En ganske snill mann» er utsøkt tarvelig. 

Misèren er morsom. 

Klokkeren komikkFilmens tjafsete røde tråd er som røde tråder flest. 
Ulrik (Stellan Skarsgård) subber ut i verden igjen etter å ha sonet tolv år for mord, og må umiddelbart forholde seg til viljesterke gangsterbosser, gamle fiender, bitre ekskoner, fremmede barn og seksuelt utsultede kvinner for hvem han er et friskt pust i en begredelig bekjentskapskrets. 

Oppgjør og forsøk på forsoning står på timeplanen. 

Det som gjør «En ganske snill mann» til en energidrikk av en film er måten alt er gjort på, fra det lakoniske og ikke så rent sjelden absurde manuset til den musikalske klippingen til skuespillet. 

Moland er en god personinstruktør og får klokkerene komiske prestasjoner fra veteraner som Bjørn Sundquist, Bjørn Floberg og Gard B. Eidsvold. 

Også Aksel Hennie ser ut til å kose seg, selv om han aldri trekker på smilebåndet, i gjesterollen som samisk våpenselger, og Jon Øigarden befester sin stilling som mannen man ringer når man trenger en overbevisende filmpsykopat. 

Myk SkarsgårdMidt i det hele står Stellan Skarsgård og tar inn det hele med sitt åpne blikk og sitt myke, putete ansikt. 

Ulrik er en av disse som får publikum over på sitt parti, selv om han har gjort saker og ting de færreste vil bifalle. 

Selv om han ikke sier så mye, er man nemlig aldri i tvil om at han er en ganske snill mann. 
",1
"Fotballkort
Regi: 
Danny Cannon. 
Med Kuno Becker, Alessandro Nivola, Marcel Iures, Stephen Dillane, Anna Friel. 
Og glimt av David Beckham, Zinedine Zidane, Alan Shearer, Patrick Kluivert, Raolo m.fl. Fotball/drama - tillatt for alle. 

Sånn sett fungerer vel denne filmen som fotballkort: stas for dem som samler. 
Helt uinteressant for oss andre. 

Det handler om en ung, illegal innvandrer fra Mexico, som blir oppdaget som det formidable balltalentet han er - på løkka i Los Angeles. 
Drømmen og tilfeldighetene fører ham til Newcastle i England. 

At filmen ikke kan gis et resolutt rødt kort, skyldes en sympatisk og likendes Kuno Becker i hovedrollen. 
Og litt sann fotballgalskap her og der. 

Men det aller meste av «handling» og «drama» og «utvikling» og sentimentalitet kan forutses halvannet minutt inn i første omgang. 

Gult kort får holde. 
Et sikkert et. 
",0
"Paul Walker er en undervurdert fyr
Denne svakt humoristiske voldsthrilleren er uventet vellykka og ødelegger terning-mangfoldet denne uka. 

Paul Walker fra «2 fast 2 furios» og «Running scared» er en undervurdert action-generator fra action-generasjonen. 
Han har et fint, blidt og velbalansert Paul Newman-fjes, og stilen er rolig og behagelig. 

Filmen starter med tung, insinuerende blues under fortekstene, og Walker har hippiewesternhår i Humboldt-fengselet. 
Politimannen Laurence Fishburne vil at han skal bodydouble kjendisnarkolangeren Bobby Z, for herr Z er dessverre død og kan ikke utveksles hos meksikansk primærnæringsgangster. 
Paul W. havner i et tacoslott hos menn i hvite bukser, og der tar han seg også av en swizzrullrund guttunge som skal være Bobbys sønn. 

Fra der av oppstår sex med Elizabeth (mens Walker tenker venstrehånd), rømning på hest og mc-er som summer sintere enn sirupskåt småveps, pickup-er i ørkenen, western-utskytninger, teit musikk og den anspente følelsen av chilipulver med glutamat et sted mellom sjela og prostata. 
Hovedpersonens omsorg for guttungen gjør filmen kvalifisert til Huitfeldt-prisen 2008, men det er slett ikke ille. 
Vi får til og med se noe som likner øvre ødemarka i Kviteseid, der Walker beleires og egentlig ville ha trengt den nord-koreanske hærens plutoniumgruppe for å komme seg fri. 

Walker sier sånne ting som «la gutten gå ellers dreper jeg alle i rommet» når han egentlig er fange. 
Du og jeg liker det. 
Vi liker også menn som sier «send meg salatsentrifugen mens ruccolaen ennå er sprø», men det er en annen film. 
",1
"Commando/Predator
Arnold Schwarzenegger fra sine glansdager i high-def er litt av et syn! 
Glinsende muskler i 1080p gjør i alle fall meg lykkelig. 
Ikke på en homoerotisk måte, men av nostalgiske grunner. 

Mot slutten av 1980-tallet var Arnold et hyppig syn på dårlige VHS-piratkassetter som noens storebror kjøpte i Libanon. 

Hvem skulle trodd at vi en gang i fremtiden kunne beundre Arnolds fantastiske actionbedrifter i high-def? 
Men nå er fremtiden her og både ”Commando” og ”Predator” ser så bra ut på Blu-ray som det er lov å forvente. 

Ufrivillig morsomt 

”Commando” fra 1985 er et mesterverk innen den undervurderte sjangeren ”dårlig-men-bra-action”. 
Arnold spiller ex-agent John Matrix, som må redde sin kidnappede datter fra latin-amerikanske slemminger. 
Mye er veldig morsomt her, både frivillig og ufrivillig. 

Det er det ufrivillige som er aller morsomst, for eksempel skurken Bennett, som med kjettingvest og homobart ser ut som danseren i Frankie Goes To Hollywood. 

Og Arnolds enmannsinvasjon av ei sterkt befestet øy er en av tidenes minst troverdige actionsekvenser, der han peprer ned 100 mann med våpen som tilsynelatende aldri går tom for ammunisjon! 
Du må bare elske en slik film! 

Uovervinnelig tøffing 

”Predator” fra 1987 har mange av de samme kvalitetene. 
Arnold er fremdeles en uovervinnelig tøffing, men denne gangen er han satt i en potent blanding av action, science-fiction, horror og humor. 

Han spiller major Dutch Schaeffer, som leder et team kommandosoldater som skal redde kidnappede amerikanere i latin-amerikansk jungel. 
Men der blir de utsatt for en jeger fra verdensrommet, som snur hele oppdraget på hodet. 

Filmen utmerker seg spesielt for å ha to fremtidige amerikanske senatorer på rollelista, Arnold selv og tidligere fribryter Jesse ”The Body” Ventura! 

Noen duse bilder 

Begge filmene tar seg flott ut på Blu-ray. 
Men selvsagt er det mulig å spotte at de er over 20 år gamle, spesielt når det gjelder ”Commando”. 
Noen bilder er duse, men de fleste er sylskarpe. 

Den fantastiske forbedringen i billedkvalitet er også med på å fremheve morsomme feil og mangler i ”Commando”, som dukkene som står oppstilt utenfor de eksploderende bygningene i sluttsekvensen, og de mange scriptfeilene under en biljakt, der bulker kommer og går. 

Skummel jungel 

”Predator” er glimrende fotografert av Donald McAlpine, som greide å formidle følelsen av klaustrofobi i tett jungel. 
Denne jungelen ser ekstra bra ut i high-def. 

Det er også verdt å merke seg effektmaker Stan Winsons flotte arbeid med Predator-figuren. 
Selv i høyoppløselig format fremstår det troverdig. 
Og Arnolds muskler er fremdeles et syn som skapt for 1080p i widescreen. 

Mangler ekstrastoff 

Dessverre mangler både ”Commando” og ”Predator” ekstrastoff på Blu-ray, mens DVD-versjonene har plenty. 
Dette må filmselskapene rette på, dersom de virkelig ønsker at Blu-ray skal erstatte DVD på sikt. 
Men begge filmene er uansett blodig tøffe på Blu-ray, selv uten ekstrastoff 
",1
"- Tidenes verste dokusåpe
«Frogner» er ikke tidenes verste norske dokusåpe. 
Den er verre. 

«Frogner er like mye en holdning som et sted. 
Det er her de vakre leker, de kreative skaper. 
På Frogner har du lov til å tenke stort, drikke champagne på en tirsdag.» 

Slik åpner TV3s nye satsning om livet i den fasjonable Oslo-vest-bydelen, hvor kameraer følger venninnene Cecilie (34), Linn Frederikke (31) og Silje (26). 

TV3 legger ikke skjul på at det vi får se til en viss grad er iscenesatt, basert på jentenes egne opplevelser. 

Stivheten i scenene og menneskene, samt de mutte klisjéfulle dialogene gjør at det virker på meg som om ALT er iscenesatt. 
Uten at det egentlig spiller noen rolle. 

Serien oser elendig kvalitet. 
Dårlig skuespill eller ei. 

Premieren utspiller seg nærmest som en annenrangs rosablogg på TV. 

- Alle vil bli rik, tror jeg, sier klesfirmaeier Cecilie før vi får følge henne på en blind date. 

Introduksjonen av flyvertinnen Linn Frederikke starter med at hun våkner ved siden av en mann etter en one night-stand. 

Han bønnfaller henne om å bli til frokost eller en kaffe på morgenkvisten, men hun er så opptatt som flyvertinne at hun «har ikke tid». 

- Bare fordi jeg våkner opp med han betyr det ikke at vi skal gifte oss, flytte på landet og bygge rød hytte med en gang. 
(...) Jeg trives egentlig best her på Frogner, sier hun. 

Silje er den obligatoriske designerspiren som drar med venninnen på Moods of Norway-fest. 

«Det er ikke stivt, det er laidback. 
(...) Det er viktig å være på sånne fester», belærer Cecilie seeren om Moods-eventene etter å ha hilst på partyfikser Ronnie Ottem. 

Markedsmessig blir serien hypet av TV3 som en norsk adapsjon av «Sex og singelliv». 
Frogner-staffasjen kveles imidlertid ettersom det ikke finnes noe reelt glamorøst over de tre jentenes livsstil, hjem og garderobe. 

Innimellom de manierte scenene ute i felten, sitter jentene foran digitale bilder av Frogner og snakker til kamera, akkurat som deltagerne i «Paradise hotell». 

Produksjonsmessig ser det så billig ut at jeg nesten får lyst til å overføre litt penger til produksjonen - i ren medlidenhet. 

Ikke at penger kunne reddet dette programmet. 
",0
"Pangstart som lover godt
Sesong 2 av Lilyhammer ligger an til å bli enda bedre enn første runde. 

Det er nok mange som har gledet seg til sesong 2 av Lilyhammer, serien hvor Springsteen-gitarist og Sopranos-skuespiller Steven Van Zandt tar med seg store deler av sin mer kjente rollefigur, tar navnet Frank Tagliano og flytter til Lillehammer i regi av det amerikanske vitnebeskyttelsesprogrammet. 

Årets sesong åpner med en herlig, fornorsket Gudfaren-parodi, hvor mannen som henvender seg til Frank klager over slaskene på det lokale asylmottaket. 

Frank på sin side har ikke de helt store problemene å bale med, sånn rent bortsett fra at hans forhenværende (Marian Saastad Ottesen) har planlagt å døpe tvillingene deres Asbjørn og Asbjørg, og 
Frank er ikke spesielt enig i at barna skal ende opp som ""the ass-twins"". 

Men det baller fort på seg når en britisk hooligan dukker opp, og de klønete kompisene til Frank klarer å vrake Ferrarien hans i en spektakulær kollisjon med en elg. 
I tillegg har Frank oppdaget en ny inntektskilde, og gjennom en ganske lettvint utpressing av en tidligere fylkeskommunalt ansatt som nå har gitt seg over til den somaliske salaten, blir Frank og hans medsammensvorne medeiere i et asylmottak. 

Legg til klein flørting på babysvømmingen, en hipp skate-prest og en utrolig upassende dåpstale, og vi begynner å ane konturene av en sesong som har alle forutsetninger for å overgå den forrige. 
Plottet ser ut til å bli minst like tullete og underholdende som i forrige runde, mens rollene er bedre innarbeidet og bedre gjennomført. 

Det er fortsatt i stor grad de herlige typene som løfter serien. 
Trond Fausa 
Aurvåg er så ubeskrivelig teit på så mange måter, at man skal være veldig alternativt sammenskrudd for ikke å le godt ved flere anledninger. 

Serien gir fremdeles et herlig, skakt og ikke rent lite karikert blikk på Norge og det typisk norske, sett utenfra, slik at vi ler både av og med oss selv. 
I tillegg er det så godt som umulig å ikke heie på den kriminelle antihelten Frank, med sin mannssjåvinisme og alle sine øvrige politiske ukorrektheter. 
Det er bare å glede seg til fortsettelsen. 
",1
"Aquaman
Underholdende eventyr med svært høy popkorn-faktor. 

Filmene fra tegneseriegiganten DC har fått kritikk for å være for mørke (nå senest med vittig dialog i Fox/Marvel-filmen Deadpool 2/Once Upon a Deadpool). 

Regissør James Wans Aquaman ser ut til å gjøre opp for det med fargesprakende superaction og en forholdsvis lystig helt som ikke tar seg selv altfor seriøst. 

Det er ikke helt Deadpool-kvalitet over selvironien, men Jason Momoa ser ut til å storkose seg i en morsom og muskuløs rolle i en film med en halsbrekkende fremdrift og et mildt sagt imponerende effektarbeid. 

Historien er på alle måter tynn og tåpelig, men Aquaman er samtidig et underholdende eventyr med svært høy popkornfaktor. 

Vil invadere verden 

Arthur (Jason Momoa) er resultatet av det uvanlige forholdet mellom en fyrvokter (Temeora Morrison) og Atlanna, dronningen av den mytiske, undersjøiske byen Atlantis (Nicole Kidman). 

Mens Arthur ennå er liten, blir Atlanna tvunget tilbake til sin konge, og føder sønnen Orm. 
Noen tiår senere forsøker Kong Orm (Patrick Wilson) å samle de undersjøiske rikene for å invadere verden på overflaten. 

Det blir opp til Arthur å forhindre det, og han får hjelp av sin læremester Vulko (Willem Dafoe) og Mera (Amber Heard), datter av Kong Nereus (Dolph Lundgren). 

Scenene fra Arthurs overflatetilværelse holdes relativt overfladiske (kremt), men når handlingen forflytter seg ned i havdypet, åpner det seg opp en visuelt fenomenal verden for både ham og oss. 

Her er det åpenbart lagt ned mye jobb, og man må bare beundre verdensbyggingen med små og store valg når det gjelder design av kostymer, kulisser, våpen, farkoster og hvordan vann brukes som kraftkilde av det undersjøiske samfunnet. 

Eksploderer i øyne og ører 

Aquaman er kanskje en overdreven superheltfantasi, men historien bygger på realiteter som dessverre er virkelighetsnære. 
Kong Orms motiv for å invadere verden på overflaten er nemlig menneskers forurensing og utnyttelse av havets ressurser gjennom det siste århundret. 

Handlingen ellers er likevel ikke mye å snakke om. 
Den er kun et enkelt redskap for å bombardere publikum med oppfinnsomme og fantasifulle actionsekvenser, der James Wan prisverdig nok lar både heftige nærkamper og gigantiske slag utspille seg uten for høy klipperytme, slik at man faktisk er i stand til å registrere det meste som skjer. 

I tillegg er både bilde og lyd skrudd opp til maks, slik at det eksploderer rett inn i både øyne og ører. 
Effektene er supre, så om det er det man er ute etter, får man skikkelig valuta for pengene. 

Jason Momoa (best kjent fra rollen som Khal Drogo i Game of Thrones) er perfekt i rollen som Aquaman med sin imponerende fysikk og sympatiske fremtoning. 

Med sitt markante, skjeggete ansikt og sine glinsende muskler minner han ikke rent lite om Gerard Butlers Kong Leonidas i 300 (Den filmens regissør, Zack Snyder, er for øvrig en av produsentene av Aquaman). 

Dette er en rolle som lett kunne ha druknet i tåpeligheter, men Momoa – og filmen – har klart å finne en fin balanse mellom humor, drama og action som gjør Aquaman til en superheltfilm som stadig morer og underholder. 

Dessverre er kjemien mellom Momoa og Amber Heard forholdsvis svak, slik at Arthur og Mera aldri blir et filmpar man engasjerer seg i. 
Det er heller ikke helt klart hva storheter som Nicole Kidman og Willem Dafoe fant interessant ved sine små roller. 

Aquaman er likevel god nok til å fortjene sin plass i DC Extended Universe. 
Man kan bare håpe at neste års Shazam! og 2020s Harley Quinn-film Birds of Prey, Wonder Woman 1984 og Green Lantern Corp holder minst like høy kvalitet 
",1
"Spektakulær action - lite sjarm
En ny film om agenten Ethan Hunt (Tom Cruise) er, selvfølgelig, en begivenhet for actiontilsvergere. 
Og vi vet hva slags meny vi blir budt: 
Stabler med susende action, der den ene actionscenen biter den andre i vingen og svinger hele karusellen videre. 

Og slik sett, rent actionmessig, oppfyller den alle krav til en brakende, sugende, tikkende, andpusten film. 

Men, et alvorlig ""men"" her. 
For, nemlig: 
Filmen oppfyller heller ikke noe mer. 
James Bond-filmene, for eksempel, har et ikke ubetydelig tillegg av tørr humor, leken ironi og småfrekk erotikk. 
Jason Bourne-filmene har denne underliggende strømmen av spørsmål: 
""Hvem er Jason Bourne? 
Og hva slags fortid har han egentlig?"" 

Denne filmen er bare action. 
Selvfølgelig finnes her stunder av rådslagning og orientering, det blir en jo simpelthen nødt til, for å binde det hele sammen. 
Men filmen mangler den bondske tilleggsjarmen eller dynamikken i alle spørsmålene omkring Jason Bourne. 
Undertegnede tar sammenlikning i de to nevnte filmseriene, all den tid de er i samme sjanger, i samme divisjon, med den samme temperaturen. 

Men som drabelig actionfilm på høyt nivå, har den alle orgelpipene ute og en publikummer får oppleve to timers effektiv og spektakulær actionvold, der for eksempel deler av Kreml går lufta og hvor Tom Cruise klatrer opp utsiden av verdens høyeste bygning i Dubai, og hvor det generelt drønnes og skytes og slåss og skytes og slåss enda mer og slåss..., ja, jeg tror du forstår. 

Michael Nyqvist kan mer enn å gråte på kjøkkenet i svenske filmer, han viser seg som en habil slåsser, han også. 
",1
"RED
Lystspill med kuler og krutt! 

Gamle menn og kvinner fyrer løs i actionfilmen Red, som gjør et stort poeng nettopp av figurenes alder. 

Jeg synes kanskje det understrekes litt for ofte, og det skyver spenningskurven litt for langt nedover. 
Men ellers er dette rimelig grei pensjonistaction, med en godtagbar underholdningsfaktor. 

Bruce Willis spiller kanskje hovedrollen, men filmens mest imponerende element, er en ulastelig kledd Dame Helen Mirren med big ass gønner! 

På rømmen 

Willis spiller den pensjonerte CIA-agenten Frank Moses, som plutselig blir forsøkt drept i sitt eget hjem av et profesjonelt team. 

Moses legger på rømmen, og kidnapper sin personlige kundebehandler i pensjonskassen, Sarah (Mary-Louise Parker). 
Hun er nemlig også i fare etter flere dype telefonsamtaler. 

De legger ut på en rundreise i USA for å samle Franks gamle CIA-team, finne ut hvem som vil drepe dem, og hvorfor. 

Lystspill med kuler og krutt 

Jeg liker filmens uhøytidelige tone. 
Alle foran kamera ser ut til å leke seg gjennom en lite seriøs historie. 

Selv harde actionscener med alvorlige konsekvenser har en lite negativ effekt på humøret. 
Dette er et lystspill med kuler og krutt, og jeg synes det fungerer fint, uten å være fantastisk. 

Actionkomedier har jeg sett nok av, og Red hever seg ikke over hopen. 

Trenger glimt i øyet 

Bruce Willis spiller nøyaktig den samme figuren han har spilt de siste 20 åra. 
Jeg synes nok han kunne gjort noe for å skille de ulike figurene fra hverandre. 

Her omgir han seg med ringrever som Morgan Freeman, John Malkovich, Richard Dreyfuss og Helen Mirren, og de anstrenger seg heller ikke for mye. 

De behøver ikke, for denne filmen trenger ikke Oscar-prestasjoner. 
Den trenger glimt i øyet, og det har den. 

Skyter med bazooka 

Regissør Robert Schwentke viser et godt øye for bombastisk action. 
Det smeller godt i filmens actionscener, der han ikke akkurat strekker seg etter troverdighet. 

Her kan det smiles når heltene skyter skurkene med bazooka, når Willis rolig stiger ut av en skrensende bil eller når Dame Helen Mirren fyrer av det største våpenet du har sett! 

Red vil ikke gå inn i historien som et stort og viktig bidrag til actionsjangeren, men den duger for denne uka 
",1
"Hvor er forsamlingens klovn?
Fransk film om bakrusen etter 1968 kunne trengt litt humor. 

FILM: 
Franskmennene er stolte av 1968. 
Mye stod på spill. 
Man styrtet nesten en regjering. 
Deretter kom bakrusen, arbeiderne gikk tilbake på jobb, mens enkelte ble lokket til anarkistiske ytterkanter. 
«Etter revolusjonen» starter med i 1971, med demonstrasjoner, politivold og aktivister som prøver å skape en samlet bevegelse. 

Filmen er i stor grad selvbiografisk. 
Olivier Assayas, sist aktuell med den storslåtte «Carlos», søkte tilhold på venstresida som ung kunststudent, men mistet etter hvert gnisten/illusjonene og valgte å følge i farens fotspor, det vil si film og TV. 
I «Etter revolusjonen» heter han Gilles og spilles av debutanten Clément Métayer. 
Gilles og vennene hans deler ut flygeblad, selger venstreradikale aviser og tagger ned sin egen skole nattestid. 
De forfølges av noen politiagenter, som de seinere lurer i ei felle, der en agent blir alvorlig skadd. 
Gjengen får beskjed om å «ligge lavt i ferien» og drar til Italia. 

Borgerlig filmsmak Gilles er filmens sentrum og han er i tvilende sinn: 
Hva brenner han mest for, politikk eller kunst? 
Dilemmaet dramatiseres ved hjelp av to yndige kvinner. 
Han er i utgangspunktet sammen med Laure (Carole Combes), som velger å henge med de mer glamorøse, dekadente kunstnerne. 
Christine (Lola Créton) blir del av et filmkollektiv som dokumenterer folkelige opprør i ulike land. 

Laure er sløv, selvsikker og parodisk kul, mens Christine er en lydig «kamerat». 
De kommer bare halvveis til liv, liksom de andre typene rundt tvileren Gilles. 
Han savner det individuelle i den radikale gjengen og etterlyser et eksperimentelt formspråk i de politiske filmene som en reaksjon på den «borgerlige» smaken. 
Kollektivet svarer at man må lage film som vekker folket. 
Det er lett å være enig - sultne landarbeidere i Laos hungrer ikke etter Godard og Warhol. 

Alvorlig talt Den unge Olivier Assayas ville nok kalt «Etter revolusjonen» en svært borgerlig film, tradisjonell i oppbygning og mild i budskapet. 
Det er en vakker film, med gyllent motlys, mykt hippiehår i blomstereng og lekre detaljer i klær og bilpark. 

Men historien blir gradvis mindre engasjerende og i tillegg er det én ting den søkende Gilles og Assayas deler: gravalvoret. 
Det politiske og sosiale bakteppet er et seriøst tema, selvsagt. 
20-åringers valg av yrke og livsstil er også viktig, men ikke på en måte som kan behandles med 110 prosent gravalvor i 120 minutter. 
Her blir det for mye «portrett av kunstneren som ungt hengehode». 
Nåde den som kommer med en sleivete kommentar som minner oss om at livet er latterlig. 
Hvor er forsamlingens klovn? 
En sans for det absurde ville gjort disse karakterene mer levende. 
",1
"Askepott og prinsen med pisken
Knapt sexy, bare litt romantisk, og ingen ting å bli opphisset av. 

At premieren på «Fifty Shades of Grey» knyttes opp mot Valentinsdagen, er et nesten utspekulert kommersielt stunt. 
Innenfor sin blankpolerte, dørgende kjedelige reklameestetikk er filmen kanskje sexy og romantisk til et visst punkt. 
Men det tar fort slutt. 

At Bergen kino melder om heftigere forhåndssalg enn på «Ringenes Herre», er en smule deprimerende på filmkunstens vegne, men ikke overraskende, gitt at E.L. James' romantrilogi så langt har solgt over 100 millioner bøker og er oversatt til 52 språk. 

De som har kunnskap om eller praktiserer BDSM (fellesbetegnelsen for bondage, disiplin, dominans, underkastelse, sadisme og masochisme) er kritiske. 
De mener bøkene underslår viktigheten av at denne formen for sex skal være sunn, sikker og samtykkende. 
De har også kritisert at praksisen settes i forbindelse med overgrep og traumatisert barndom, noe forskning ikke gir belegg for. 

Men dette er altså ikke en håndbok i sikker sex, det er en fantasi. 

De som ikke slukte bøkene, klaget på manglende språklig tilfredsstillelse, og ga opp. 
Her ligger filmens fordel. 
Regissør Sam Taylor-Johnson og manusforfatter Kelly Marcel slipper å forholde seg til språklige padder og pinligheter, og kan slå seg løs med det Dakota Johnson og Jamie Dornan har å by på i rollene som Anastasia Steel og Christian Grey. 
Det er faktisk litt. 

Men først, en oppsummering i fall noen ikke har fått med seg hva det går i. 

Som en nyskriving av den — gitt målgruppen - kanskje mer tvilsomme «Twilight»-serien, er «Fifty Shades of Grey» et eventyr for voksne, der en jomfruelig litteraturstudent, Anastasia, møter Christian, en obskønt rik og farlig vakker prins med helikopter i stedet for hvit hest, og pisker, håndjern og rep i skapet i stedet for hermelinskapper. 

Arrogant og maktsjuk opptrer han slik at alle alarmklokker ringer, både i våre hoder og i Anas. 
Men forelskelsens veier er like uransakelige som seksualitetens. 

Særlig her, i overgangen fra keitete student til mer selvbevisst kvinne, gir Dakota Johnson oss en riktig god Anastasia; kysk forventningsfull, nyfiken på egne lyster, og hjerteskjærende bedårende når hun morgenen etter deres første, seksuelle møte (i strait misjonærstilling) står smådansende og med blussende kinn på kjøkkenet og visper pannekaker. 

Frem til hit og et stykke forbi viser filmen opp en viss musikalsk og filmatisk humor. 
I tillegg til skuespillerne, er det dens andre pre. 

Man kjenner igjen en forelsket ung kvinne når man ser henne. 
Men man kjenner sannelig også igjen en skamløst selvforelsket mann når man ser ham. 
Eller en dypt skadet mann, som jo er det Christian er. 

Etter hvert som dette kommer til syne, mister filmen sin romantiske glans og blir en mørk, ubehagelig oppvisning i hvordan han, ved å misbruke forelskelsen hennes, og ved å få henne til å føle seg spesiell, manipulerer henne inn i et univers der dominans og kontroll ikke lenger er bare et spørsmål om seksuell preferanse. 
Alt mens hun tror at kjærligheten kan forandre ham. 
Hørt den før? 

Når Ana begynner å svare med samme mynt, oppstår et psykologisk spill som kunne vært interessant om det hadde vært fulgt opp på et dypere plan. 

I stedet skraper filmen lett i en velkalkulert overflate, og blir verken sår nok eller provoserende nok til å sette spor, emosjonelt eller intellektuelt. 

Som vanlig får vi mer av Steels kropp enn av Greys anatomi. 
Men gi og ta et klaps og to, er sexscenene stort sett like småelegante og glansede som filmen for øvrig, pyntelig dandert og kjemisk renset for svette og andre kroppsvæsker, og dørgende kjedelige, etter hvert. 
",0
"Til siste hinder»:Et hestehode bak 

« Anders Øvergaards kinodebut er på flere måter en vellykket sjangerøvelse. 
Den har med jenter og hester, flere hindre som må forseres, og det hele utspiller seg mot et bakteppe av vakker natur. 
Men det er rusk i maskineriet. 

Når vi møter hovedrollefiguren Ida, spilt av Julie Nordhuus, er hun ei ufyselig byjente som nettopp har flyttet til en liten bygd i Nord-Norge. 
Hun blir introdusert mens hun sminker seg, hører på musikk og tygger tyggis, selvfølgelig høyt og smattende. 
Når moren tvinger henne til å møte jentene på den lokale rideskolen, forteller hun at hun er opptatt av sminke, blogging og «fashion», og ting skjærer seg raskt mellom Ida og «de innfødte» som hun mener er både møkkete og tilbakestående. 

Men så skjer det noe. 
Dette noe er naturlig nok en hest. 
Han er høy og mørk og litt mystisk, og står i fare for å slaktes. 
Og motvillig knytter Ida nye bånd. 
Både til hesten Kehilan og til ridejentene. 

«Til siste hinder» er en søt og uskyldig fortelling nesten blottet for dramatikk. 
Ida kommer raskt fram til at «Livet er mer enn drikking, klær og gutter». 
Noe mer moralsk oppbyggelig skal du lete lenge etter i disse Pikk-Alma-dager. 
Filmens ekstremt tydelige klisjeer fungerer i sin sjangerform, men dialog og samspill hadde vært tjent med også å spille på subtilitet. 
I hvert fall innimellom. 
Det blir fort monotont og tamt. 

Dessverre er det en del irriterende elementer som trekker filmopplevelsen ned. 
Flyten skjemmes tidvis av kontinuitetsslurv. 
Ida får rennende mascara samme sekund hun snubler baklengs i bekken, og varierende mengder vått hår i de påfølgende klippene. 
Enkelte partier er også lite troverdige. 
Når ridestevnet er i gang, står plutselig alle langs løypa med fulle Maarud potetgullposer, de fleste med tydelig Elias-reklame, og åpner dem simultant. 
Dialogen er innimellom vanskelig å tyde. 
Og uten å røpe for mye av handlingen, kan det sies at det mest dramatisk som skjer hovedsakelig blir dramatisk på grunn av brå kameraføring. 
Det slutter også med flere løse tråder hengende i luften - muligens for å tas tak i i oppfølgerfilmen? 

Summen er en velmenende film som har kommet langt innen sine lavbudsjettsrammer, men som i helhet ligger et godt stykke bak de siste årenes norske familiefilmer. 

Som tidligere Pennyklubb-medlem, må undertegnede konkludere med at «Til siste hinder» garantert vil finne sitt publikum, og at den har ingredienser som også kan fenge dem. 

INGVILL DYBFEST DAHL 
",0
"TV-anmeldelse:«The Deuce» – Sex og skitne liv 

HBOs nye epokedrama har et enkelt innsalg: pornoens fremmarsj i New Yorks sexindustri på syttitallet. 

«The Deuce» 

Amerikansk TV-serie i 8 episoder 

HBO Nordic 

Med: James Franco, Maggie Gyllenhaal, Gbenga Akinnagbe, Gary Carr, og Margarita Levieva. 

Sist HBO prøvde seg på syttitallets New York, fikk vi Scorseses hule kostymedrama,«Vinyl». 
Når dramagiganten David Simon begir seg ut på cirka samme tid og sted, er det en naglende skildring av en håpløs by og dens skjebner som går seeren i møte. 

«The Deuce» handler om menneskene som frivillig eller ei befinner seg i storbyens mest syndige pøl, delen av 42nd street som møter Times Square. 
Glem dagens familieturisme og glorete teaterbannere – tidskoloritten er den lugubre byen vi ble kjent med gjennom blaxploitation-filmer og som taxisjåføren Travis Bickle helst ville se spylt ned i dass. 

Forsøplede gater belyst av neon, livstrette horer som blir behandlet som kveg av halliker med like skarpe hatter som kniver, og Curtis Mayfields ord i «If there’s a hell below, we’re all going to go». 

Les også: 
James Franco ut om depresjon og avhengighet 

Det er lite nostalgisk glamour å spore opp i Simon og George Pelecanos fordomsfrie portretter av menneskene i midtown Manhattans sexindustri. 
Om du er ute etter litt mykbelyst HBO-erotikk, se andre steder: her er sexen det døde avfallsstoffet til amerikansk kapitalisme. 

Vi møter opportunistiske prostituerte, korrupte politifolk og to tvillingbrødre (begge spilt av en magnetisk James Franco) som allierer seg med mafiaen i seriens kanskje litt for rike karaktergalleri. 
Men det er gründersjelen Candy (Gyllenhaal), en frilans gatepike med blikket mot en gryende pornobransje, som leder retningen denne historien skal ta – fra kroppsvæsker i skitne bakgater til, hvis serien lever lenge nok, kroppsvæsker på kornete VHS-opptak. 

«Narcos»-anmeldelse: 
Uvanlig god tredjesesong 

Det blir gledelige gjensyn med Gbenga Akinnagbe og Larry Gilliard Jr. som spilte Chris Partlow og D’Angelo Barksdale i «The Wire», spiller henholdsvis den truende halliken Larry Brown og Chris Alston, byens reneste politimann. 
Rapperne Black Thought og Method Man får oppfylt pimp-«drømmen» her. 

Men serien gir også et uvanlig kjønnsnøytralt perspektiv på en misogynistisk verden – halvparten av episodene er regissert av kvinner, og både horene og hallikene farges med like humane trekk. 
Serieskaperne undervurderer aldri seeren, og de tvinger deg til å bli ukomfortabelt lenge i virkelighetsnære samtaler og situasjoner, noe som etter hvert bygger en finfølelse av mekanismene som skjuler seg bak denne kyniske bransjen. 

Den mest påfallende av Simon og Pelecanos styrker er hvor raskt figurene deres forvandles til ekte mennesker, splittet mellom moral og overlevelse. 
De setter seg raskere enn i «Treme», deres forrige samarbeid. 

Ja, «The Deuce» er deres skjønneste og mest vellykkede nedbrekk av menneskelige primærfarger siden «The Wire». 
",1
"I hannibalenes tid
«Captivity» er en ufiks liten grøsser som innledningsvis sier en del om hvorfor filmene i «Saw»-serien er så elendige. 

Elisha Cuthbert blir fanget i en betongkjeller. 
Vi skjønner at fangeren er en genial, gal og uslåelig psykopat som kommer til å psykopere kroppsdelene hennes ned til møkka under tommelfingerneglen. 

En innsiktsfull tristhet sniker seg på. 
Ingenting er kjedeligere enn de historiene som ikke har utviklingsmuligheter. 
I Saw-genren er det sånn at når du møter et lenka menneske i forlatt pissoar, så vet du at om halvannen time er vedkommende død, og det satt jeg og så på enten fordi jeg er sinnssyk eller fordi livet mitt er tomt. 
Det er ingen sjanse for at dama med glassbitene i øyenbryna skal klare seg. 
Hun er ikke spennende. 
Hun er død. 

Så tar «Captivity» en vri. 
Som når det viser seg at også campingvogn-eiere kan ha smoking, unner filmen seg en handling. 
Mens man sitter der og gruer seg til den dumme ekstremvolden, dukker det opp en mørkhåra nabo som skraper katteivrig på glasset og vil hjelpe Cuthbert ut av fangenskap. 
Denne muligheten er mildt sagt oppsiktsvekkende og antakelig i strid med retningslinjene i psykopatforbundet. 
Men da har du allerede innstilt deg på at dama skal kverkes langsomt og kjedelig, så du gidder ikke tro på alle de strevsomme forsøkene som alltid skal mislykkes. 

Fordi du tror at du ser en «Saw»-etterlikning, oppdager du aldri at noen hadde tenkt at du skulle engasjere deg. 
Og noen er faktisk den britiske regissøren Roland Joffé, som laget «Dødsmarkene» og «The mission». 
Nå jobber han for russerne. 
Elsker de ungene sine? 
",0
"Ikke helt maks, Egon
Olsenbanden Jr. tar oss med på eventyr til Østfold 

Olsenbanden jr. 
er tilbake i et nytt filmeventyr, til glede for ungene som er i målgruppen, og kanskje til litt irritasjon for de voksne som må være med å se filmen. 
I forrige Olsenbanden jr-film reiste de til Egypt for å redde Norges kommende oljeformue, denne gangen går turen til Fredrikstad. 
Egon får vite at han her en bestefar på et sykehjem i plankebyen, Eugen Olsen. 
Eugen har en skjult formue gjemt et sted, en formue som stammer fra et berømt ran av Norges Bank i 1835. 
Eugen trenger hjelp av Egon for å finne pengene — men da må de først komme seg unna de to onde brødrene som driver gamlehjemmet, de har nemlig fattet mistanke om formuen. 

At Olsenbanden jr. 
følger en kjent formel og har noen faste bestanddeler er ikke noe stort problem, slik har det vært med mye bra film. 
Problemet er når filmen ikke blir mer enn tomme fraser og innholdsløse varianter av den kjente og kjære oppskriften. 
Den viktigste scenen i hele filmen er vel når Egon sier «Jeg har en plan!», og de andre svarer «helmaks Egon!». 
Ved siden av har du Dynamitt Harry, han har ryggsekken full av eksplosiver og kan fortelle at hvis du tenner en lighter bak en ku når den fiser, da går flammen helt til månen. 
Akkurat det er jo forsåvidt litt morsomt. 

Det er et par ting jeg ikke får helt til å stemme i Olsenbanden jr-universet. 
Vi skal befinne oss på 60-tallet, men det ser nesten mer ut som 30-tallet. 
Denne ekstremt joviale Oslo øst-dialekten virker dessuten både overdreven og påklistret, den høres svært unaturlig ut i munnen på enkelte av skuespillerne. 

Jeg er stygt redd for at selv en syvåring vil synes at deler av «Olsenbanden jr. 
Mestertyvens skatt» er litt banal og overdreven. 
«Hallo, det e jo ingen så e så dum», hører jeg syvåringene si om de dumme politimennene og de «onde» brødrene. 
Olsenbanden jr-universet er som sagt ikke preget av komplekse fortellinger, men kanskje de skal få til å fortsette med det som har vært en suksessformel kommersielt sett. 
Og det er mulig jeg tar feil, kanskje syvåringene bare har lyst til å slappe av litt de og. 

KJETIL ULLEBØ 

Enig med vår anmelder? 
Si din mening. 
",0
"Hjelp, vi er i Afrika
«Kidnappet» er full av farger og rytmer, men fri for karakter. 

FILM: 
For et slit det må ha vært. 
Her har man slept en dansk filmproduksjon fra et kontinent til et annet, oppsporet og hyret lokale krefter og hakket ut replikker på swahili. 
All denne møye er gjort på grunn av «Kidnappet», en slags spenningsfilm nesten imponerende i sin grunnleggende alminnelighet. 

For generell 

«Kidnappet» er aldri kjedelig, men for generell til å glede sjangerentusiaster og for overfladisk til å gi noe til de afrikainteresserte blant publikum. 

Det er som om regissør Vibeke Muasya, ved hver ny likegyldighet i manus, trekker på skuldrene, retter kameraet mot Kilimanjaro eller tilsvarende og sier men se da, vi er jo i Afrika! 
Er det ikke flott? 

I slummen 

Rett skal være rett: 
Safarien som planlegges i startfasen, lar vente på seg, og mesteparten av «Kidnappet» foregår i mindre majestetiske omgivelser, nemlig i slumområdene rundt Nairobi, der liv er på billigsalg og ferdighetene i muntlig engelsk et godt stykke over hva man skulle forvente. 

Limsniffende barn 

Simon (Simon Larsen) reiser med sin danske adoptivmor (Connie Nielsen) til landet han ble hentet fra som lite barn. 
Det tar om lag fem minutter før han roter seg utenfor hotellområdet og borti både noen freidige gatebarn og noen betraktelig større og skumlere typer. 
Med unntak av småkriminelle og limsniffende Amos (Amos Odhiambo), en ødelagt og omskiftelig liten gutt, faller persongalleriet pent ned på hver sin side av den moralske aksen som enten pregløst snille eller pregløst slemme. 

Det er mye rytme og farge i «Kidnappet», men filmen er påfallende fri for karakter. 
Det er en lang reise fra København til Kenya og tilbake igjen, og likevel er verken Simon eller vi stort klokere etterpå. 
",0
"Sippefilm
Selvmedlidenheten er vår mest utbredte epidemi, og den er ikke kultur-bestemt, den finnes over alt. 
«Blue Valentine» er et intenst sykeleie med stor smittefare. 

Filmen er laget som fragmentarisk sosialrealisme med bilder som skumper av gårde som syklister på brustein. 
Replikkene virker improviserte, så dette er en humpetitten-tur i innfallenes sentimentalitet. 
Dette er hva spontane jeg tenkte underveis: 

På forhånd: 
Dette er en Arthaus-film, så hva kommer til å skje? 
Slitsom sutrefilm? 
Indignasjons-porno? 
Deppedrid? 
Jabbe-terror? 
Indie-filmenes håpløse leting etter noe som likner innhold? 

Etter fem minutter: 
Jeg kommer ikke til å holde ut i nesten to timer. 

Etter ett kvarter da den sørgmodige hovedpersonen har vasket skrittet etter sex og sitter på do: 

Da jeg var 14 år oppdaget jeg som den største selvfølge at alle forhold som har å gjøre med kjærlighet, samliv og andre skremmende menneskelige relasjoner, de er valgbare ting som du skaper fortløpende. 
Livet er valgbart. 
Du får det du vil ha, forutsatt at du er i stand til å ønske det du vil ha, i stedet for å sitte på raua og vente på at jomfru Maria skal vise seg på østhimmelen. 
Da jeg var 17 år leste jeg om eksistensialismen og oppdaget det selvfølgelige i at det du gjør aldri kan tas tilbake. 
Derfor finnes bare nået, og i nået skaper du deg selv. 
Til slutt: 
Denne filmen vokste jeg fra mens jeg ennå gikk i sjuende klasse på Kampen skole. 

Ryan Gosling og Michelle Williams spiller ungt ektepar som ikke får det til for seg lenger. 
Se så fint de hadde det. 
Se så trist alt er blitt. 
Jeg kan ikke dette lenger. 
Vi må tenke på barnet. 
Jeg kan ikke lenger. 
Osv. 
De kommer fra dårlige familier, og de går langsomt lei. 
Det er sentimentalt skildra. 
Det er fordomsfullt tenkt. 
Det er en lang, pinlig, pietetsløs og perspektivfattig stakkarsliggjøring, og jeg avskyr den. 

Finnes det medisin mot den verdensomspennende selvmedlidenheten? 
Antakelig filosofi. 
Kanskje Ole Paus: 
Kom deg opp på hender og knær, all verdens dævelskap er kommet altfor nær. 
",0
"For mye av alt om ingenting
Regi: 
Lukas Moodysson. 
Med: 
Thorsten Flinck, Sanna Bråding, Bjørn Almroth, Goran Marjanovic. 
Svensk drama. 
18 år. 

Porno som helvete i en på alle vis forstrukket film om fire innestengte sjeler på to rom og et bad. 
Ulykkeligvis med kamera. 

Kan hende var det nødvendig. 
Etter småbydisseksjonen «Fucking Åmål» og hjerteskjærende «Lilja 4 Ever» må Lukas Moodysson ha kjent presset som en klo om hjertet. 
Om å toppe seg selv, overgå sitt refserraid mot all løgn og forstillelse. 

Etter «Ett hål i mitt hjärta» kan han puste ut. 
Nå stiller han på bar bakke. 
Et trolig langt behageligere sted. 

Jeg betviler ikke et øyeblikk Moodyssons ærlige hensikt. 
Han ser bare ikke ut til å ha visst hva han skal bruke den på. 
Fekter mot vindmøller med ville geberder, tar dristige fraspark i løse luften og topper med hensiktsløs effektbruk. 

Fire mennesker befinner seg i en selvvalgt, klaustrofobisk verden: en svinesti med to trange rom og et bad i en boligblokk i en drabantby. 
Husets fyllesyke pappa lever (?) av å lage pornofilm i stua. 
På et gutterom klamrer sønnen seg til rester av et fantasiliv. 
Fort ankommer pornofilmens faste aktører: en ung og pen pike, en ung og vakker mann. 
For å bli. 
Og bli. 
Gjennom opptak, fornedrelser, drikkegilder, renselser og nye fornedrelser. 
Gjennom snakk og tomme fraser, fyllerør og mer snakk. 

Nå og da søker den unge jenta tilflukt på badet. 
Dusjer og dusjer. 
Sover på gulvet med hodet under do. 
Snakker til speilet og gjør kjent at dette er hennes drøm. 

Pornoopptakene er dels barmhjertig kamuflert, dels pinlig direkte. 
Iblant variert med nærbilder av en maltraktert Barbie og Ken, iblant av en kunstig vaginamodell. 
På ett tidspunkt blir det farlig. 
Når de to menns aggresjon brått går over grensen fra spill til livsfarlig alvor. 

Hele tiden spør man seg selv hva de alle har der å gjøre. 
Hvordan de orker hverandres selskap, og å henslepe sine liv i denne bunnløse tristhet. 
Det er jo bare å gå ut døren. 

Det er kan hende Moodyssons hensikt er å vise at det nettopp ikke forholder seg slik. 
At pornoen korrumperer. 
At vårt samfunn er råtne saker, og fråtseriet er som porno. 
Med mennesker fanget av omgivelsene akkurat som filmens sønn av sin far. 

Jeg bare gjetter. 

Moodysson åpner ikke for forståelse. 
Han åpner ikke for noe som helst. 
Annet enn visjonen av en filmmann uten sak, men med desto større sinne. 

ELLEN MARGRETHE SAND 
",0
"Dokumentar med for få stemmer
«Blod og ære» gir et streit selvportrett av familien John Klemetsen & Co. Men dokumentaren kunne blitt langt mer spennende og mindre sentimental hvis også andre røster hadde fått slippe til. 

Det er helt greit at manusforfatterne Håvard Bustnes og Bjørn-Erik Hanssen lar pappa John selv fortelle historien om hvordan han trente Ole opp til en glitrende bokser. 

Den vil vi gjerne høre, som en motvekt til det ofte rølpete og fordomsfulle bildet som tabloidpressen har tegnet av Team Klemetsen gjennom årene. 
Visuelt fungerer det bra med gamle videoklipp som viser at Ole begynte med boksetrening allerede som guttunge. 

Regissør Bustnes lykkes ganske godt i pendlingen mellom stadiene i Oles karriere, nåtidsbilder av far og sønner som gir konserter, samt refleksjoner om familiens røtter i taterfolket og rundt de valg Team Klemetsen har tatt. 

Men etter hvert blir det for mange gjentakelser i John og Oles tanker. 
De går i korthet ut på at faren alltid har stått på for sønnen som han er så glad i, og at uten ham hadde ikke bokseren kommet så langt som han kom. 

Forstå meg rett — det er ikke noe galt med budskapet om et sterkt og varmt far/sønn-forhold. 
Men inntrykket det gjør på oss svekkes faktisk av de mange repetisjonene. 

Nå underslås det ikke at det rundt Team Klemetsen har vært konflikt, blant annet med anklager om at pappa John hadde for sterk innflytelse. 
Men når bare familien selv får kommentere bråket, lurer man på hvor troverdig framstillingen egentlig er. 

Det er meg en gåte hvorfor regissøren ikke har funnet flere røster til å kommentere Team Klemetsen, alt fra beundrende fans, boksekollegaer som Steffen Tangstad, Oles egen profftrener Ulf Johansen til kritikere i Norges Bokseforbund. 
Hva ville de sagt til at Ole som proffbokser hadde 45 seire og 6 tap og tok en rekke gjeve titler? 

Men det får vi ikke vite. 
Iallfall ikke i denne dokumentaren. 
",1
"Film:Snydens bak spakene 

Flykapteinen er dritings. 
Det totale mareritt for noen og enhver. 
Denzel Washington trer frem omtrent slik man har tenkt seg en slik type i «Flight»: 
Whip Whitaker bøtter nedpå det han finner av øl, sprit og dop mens han legger ned de vakreste flyvertinnene på flyktige hotellrom. 
Så, uten særlig søvn - skal han frakte hundrevis av passasjerer fra kyst til kyst, lett som en lek mens han sjarmerer dem alle over callinganlegget. 
Helt om natten, helt om dagen - Denzel Washington er svingod både som «verdensmester-full», patetisk snubledritings - og med desperat fylleangst. 

For har du sett kinoplakaten er det ingen overraskelse at fylleangsten kommer: 
Flyet han har ansvaret for går i bakken, med 96 mirakaluøst overlevende av 102 passasjerer - etter en hasardiøs manøver av kaptein Whitaker. 
Så altså, hadde fylla egentlig skylda? 

«Flight» er en thriller rett etter avgang. 
Filmens første 20 minutter er neglbitende horror for alle som har hatt føling med mild flyskrekk, men selv om hjertepumpa drar på en god del har man sett flystyrt-scener langt mer skumle og realistiske på film, i fjorårets «The Grey» som ett eksempel. 
Så, merkelig nok mister Robert Zemeckis litt kontrollen på hvilken historie han egentlig fortelle. 
Forunderlig ukontrollert fra mannen bak tidenes best fortalte kinofilm, «Tilbake til fremtiden». 
Whitakers fylleangst tar overhånd, og han går i dekning. 

Omtrent samtidig presenteres vi for en pen, kvinnelig heroinmisbruker Zemeckis drøyer med å plassere for oss. 
Heldigvis klarer han etter hvert å samle trådene og han kommer tilbake til de svært interessante ideene filmen legger fram i starten: 
Tør man å stille ubehagelige spørsmål til en helt? 
Hvorfor gjør vi - som hans ene flyvertinne-kollega: nekter å innse at folk har problemer og rapportere inn åpenbare sikkerhetsrisiki fordi det ser greit ut på overflaten? 
Vi får inntrykk av at Whitaker har sjarmert og lurt seg rundt livsfarlig i luften en stund. 

De eneste som kjenner til hans alvorlige rusproblemer er eks-kona og sønnen som han har skuffet gang på gang. 
Washington leverer et kraftfullt, dønn ærlig portrett av dette skrøpelige mennesket - det er virkelig han vi husker fra denne filmen. 
Den beste Hollywood-fylliken på film siden Nicholas Cage i «Leaving Las Vegas» - og definitivt en Oscar-nominasjon verdig. 
ØYSTEIN DAVID JOHANSEN 
",1
"Happy End
Må det være så kjedelig og uengasjerende? 

Regissør Michael Haneke forsøker å dissekere og analysere det franske borgerskapets tomhet i Happy End, men måtte han gjøre det så kjedelig og uengasjerende? 

Filmen har en rik familie i fokus som det er vanskelig å føle sympati for. 
De rammes av noen tragedier som det er utfordrende å tro på. 
Rollefigurene interagerer kaldt med hverandre i et intetsigende miljø som suger livskraften ut av publikum. 

Happy End har noen bisarre situasjoner som man kan risikere å bli både irritert og indignert av, kanskje også smile av. 
Den kan også by på solid skuespill av noen drevne veteraner, men denne filmen makter ikke å vekke noen særlig entusiasme med sin kalde og sterile historie. 

Rammes av ulykke 

Vi introduseres for tre generasjoner av familien Laurent, som bor sammen i et stort hus i Calais. 

Anne (Isabelle Huppert) og sønnen Pierre (Franz Rogowski) får problemer når en arbeidsulykke rammer deres entreprenørselskap, og må søke hjelp hos Annes britiske forlovede Lawrence (Toby Jones). 

Thomas Laurent (Matthieu Kassovitz) må ta seg av datteren Eve (Fantine Harduin) når eks-kona havner på sykehus. 
Og familiens eldste, Georges (Jean-Louis Trintignant) vil helst avslutte livet, men trenger hjelp til å gjennomføre det. 

Starten filmes på avstand gjennom et mobilkamera, og denne avstandsfølelsen videreføres i resten av filmen. 
Man kommer aldri nært inn på figurene, som virker emosjonelt avstumpet og likegyldige til både hverandre og sine egne liv. 

Det er ironisk og betegnende at det nærmeste man kommer ekte følelser formidles gjennom tekst på dataskjerm, ikke gjennom dialog. 
Det er som om Haneke ikke ønsker at publikum skal knytte emosjonelle bånd til noen i persongalleriet. 

Det er åpenbart at de er velstående, for de har blant annet tjenerskap og stor garasje med mange biler, men ingen virker spesielt fornøyde eller lykkelige. 
Familiebåndene er tynnslitte og de bor sammen fordi de må, ikke fordi de vil. 

Merkelig oppkonstruert 

Det er mye som skal formidles i denne historien, men ingen av bestanddelene virker veldig interessante, hverken Georges livstrøtthet, Annes problemer med sønnen eller Thomas sitt utroskap og datterens vonde hemmelighet. 

Michael Haneke forsøker også å gjøre migrantflommen i Calais til en del av historien, men det gjøres klossete og lite troverdig, blant annet i et merkelig oppkonstruert opptrinn i filmens klimaktiske restaurantscene. 

Det virker nesten som et element som Haneke kanskje hadde tenkt å gjøre mer utav, men valgt å tone ned for å fokusere mer på familien Laurents interne problemer. 
Happy End er en fotnote i Michael Hanekes ellers så sterke filmografi, og mangler den nerven, estetikken og sosiale kommentaren som preger hans beste 
",0
"Porno om porno
Regi: John Sullivan. 
Aldersgrense: 15 år, frarådes under 15.Genre: Dokumentar. 
Norsk. 

På sitt dårligste: 
Ren kikking - altså en slags porno om porno. 

MED: Thomas «Rocco» Hansen, «Vanessa», m.fl. 

HANDLER OM: 
Filmen følger den bergenske pornografen Thomas «Rocco» Hansen, i en periode sammen med eks-kjæresten og eks-pornoaktøren «Vanessa». 

DOM: 
Emnet, pornografi på norsk, er selvfølgelig pirrende og kommersielt. 
Det handler dertil om «vellykket» (forholdsvis godtselgende) norsk porno: 
«Rocco og russen» må kalles en god salgsidè, en målrettet pornograf som selv ikke er eldre enn at han på sett og vis kan identifiseres med sisteårs-elever ved videregående, og svinge seg i et miljø som i enkelte kretser gjennom årene er blitt kjent for vill festing, vilt alkoholinntak og vill sex. 

Hva selv den ivrigste, tilfeldige russedeltaker måtte mene med noen måneders avstand til «moroa» og i klinkende edru tilstand, er en ganske annen sak. 
Temmelig sikkert. 

Man kan mene hva man vil om pornografi. 
Og en figur som «Rocco». 
Men det interessante i denne sammenheng, er hva filmen «Pornostjerne?» mener - eller hva den ønsker å formidle. 

Det blir man aldri klok på! 
I åpningssekvensen siteres det fra «Kjærlighetens høysang» i Bibelens 1. Korinterbrev. 

Hvorfor? 
For å peke ut det ekstremt tilskitnede kjærlighetsideal? 
Eller er det en dyp ironi? 

Jeg aner virkelig ikke. 

Lenge er det forresten ikke «Rocco», men «Vanessa», som er hovedperson. 
Ei sjølironisk og på mange måter reflektert jente; historiens i gode speil. 
Vi aner vel at regissøren ønsker å ta et slags (moralsk) standpunkt for henne. 
Men regissøren makter ikke å følge henne, det virker som hun blir for moralsk uhåndterlig, selv for ham. 
Det er synd, for «Vanessa» er det faktisk liten grunn til å synes synd på. 
Hun virker sterk - om enn noe tankeløs. 

Så filmen havner ut i et ubestemmelig uføre. 
Delvis følger man man pornografer og eksibisjonister og fulle russ med testosteron til oppunder ørene - med dundrende og til dels manipulerende musikk, underfundig klipping og håndholdt kamera-subjektivisme. 
Delvis serveres vi pornografisk, glanset billed-collager. 
Delvis dreier det seg om pornoindustriens traurige hverdag; svettende og enstonige pop-shots på vaselin-glansede kroppsdeler. 
Delvis blir det sosialrealistiske reportasjer om mennesker i samfunnets verdiutkant. 

Det finnes fine filmøyeblikk i «Pornostjerne?». 
Noe velplassert humor, et par øyeblikk da det menneskelige alvor blir virkelig påtrengende. 

Men alt i alt blir filmen en forvirrende og retningsløs rapport, som aldri makter å gjøre det kanskje i utgangspunktet pirrende univers virkelig interessant. 

«Pornostjerne?» har kinopremiere om en uke, fredag 27. april. 
Denne anmeldelsen er skrevet på grunnlag av en ekstravisning fredag. 

JON SELÅS 

Fredag om en uke har John Sullivans kritiske Rocco-dokumentar «Pornostjerne?» premiere. 
- Rocco synes jeg er for moralsk, sier filmreggisøren. 
",0
"«Interstellar» er visuelt spektakulær
Elegant tidslek som fokuserer mer på det tekniske enn på det menneskelige. 

Vi befinner oss i en verden som holder på å dø ut av mangel på oksygen og mat. 
Noen må ut å lete etter andre steder å bo. 
Eller rettere sagt: 
Lete etter de som for ti år siden dro ut for å lete etter andre steder å bo. 
Ingeniør Cooper (Matthew McConaughey) drar ut sammen med blant andre Dr. Brand (Anne Hathaway). 
Ingen av dem er opplagte valg til slike roller, men begge fungerer bedre enn for eksempel Bullock/Clooney i fjorårets Gravity. 

De tror de skal være tilbake innen rimelig tid, men vet at de må til steder hvor tidshjulet operer på andre måter enn på Jorden. 
Tid er som vanlig Nolans fremste fascinasjonsobjekt, både som filosofisk og fysisk begrep. 

Tilbake på jorden venter Coopers datter Murph (Jessica Chastain), som er ti år da han forlater henne. 
Chastain er filmens mest nyanserte skuespiller, men også den som har rollen med størst dybde. 
Flere av de andre er for opptatt med å slynge ut info-tunge og, for de fleste av oss, absurde tekniske replikker, til at jeg tar dem på alvor som mennesker, ( Ligningen kunne ikke forene gravitasjonen med kvanteteorien , eller: 
Hyperromvesenene lukker tesserakten ), men det virker heller ikke som om dette er avgjørende for Nolan. 

Litt som å være forelsket 

Ideen i seg selv er skarp og fascinerende, og i tillegg har hundrevis av EDB-kyndige mennesker jobbet i månedsvis, ser man for seg, men så har de da også klart å ta oss med akkurat dit de vil. 
Jeg vil dit. 
I hvert fall vil jeg det når jeg ser en Christopher Nolan-film. 
Og jeg er villig til å svelge ganske mye sprøyt for å komme dit. 

Det er litt som å være forelsket. 
Man takler mye tøys fra sin elskede, bare man vet at hun eller han kommer til å kle av seg til slutt. 
Dette er Nolan i et nøtteskall. 
Svada både her og der, men tiltrekkende når klærne faller. 

I det ytre er historien en far-datter-fortelling. 
På samme måte som Contact (1997) var det. 
Det er tydeligvis noe med verdensrom-interesserte fedre og deres døtre. 
Kanskje er avstand og evighet mer smertefullt i far-datter-forhold enn i andre foreldre-barn-konstellasjoner. 
Hvem vet. 

Christopher Nolan er mer smart enn følsom 

Med Interstellar er Christopher Nolan, filmens M.C. Escher, tilbake der han kommer fra og hører hjemme, nemlig i de grandiose og umulige konstruksjonenes landskap. 
Som vanlig er han mer smart enn følsom, mer visuelt leken enn menneskelig dyptborende og mer glad i det voldsomme enn i det subtile. 
Han pøser på med intens musikk av bibelsk kaliber og får oss, lur som han er, til å se en annen vei når han legger sine pirrende ledetråder på vei mot opprullingen. 

Nolan får meg til å føle at jeg sitter i en berg— og dalbanevogn jeg ikke har sittet i før. 
Dessuten inneholder filmen, naturligvis, hadde jeg nær sagt, et uforlignelig karakteristisk Nolan-øyeblikk, hvis man da holder ut så lenge, hvor tid og rom og dimensjoner oppheves, hvor paradokser presenteres i så store mengder at jeg som tilskuer famler og må gi meg hen til en slags nytelse av at han klarer å holde fast på en indre logikk midt i alt det heseblesende. 

Visuelt spektakulært 

Ikke mange filmskapere klarer å ta meg dit – til det stedet hvor jeg faller helt eller delvis på kne for idékraften, standhaftigheten og overtalingsevnene som trengs for å komme til slike steder. 

Øyeblikket, eller sekvensen som det nok er riktigere å kalle det, der hvor løsningen, eller oppklaringen, vanligvis befinner seg i en krim-thriller, der hvor Colombo eller Miss Marple samler folk i biblioteket for å fortelle hvordan det hele egentlig henger sammen og hvem som er den skyldige, er hos Nolan både visuelt og intellektuelt spektakulært. 

Interstellar er en stor og vakker fortelling, men den feier ikke alle av banen slik for eksempel 2001 – en romodyssé gjorde i sin tid, og slik man fornemmer at Nolan kanskje tror han gjør. 
",1
"Mad Men S07E01
Fremdeles et stilsikkert drama av høy kvalitet. 

Den syvende og siste sesongen av Mad Men starter like stilsikkert som de seks foregående. 
Året er 1969 og samfunnsendringene rundt reklamemiljøet på Madison Avenue blir mer og mer tydelige. 
Don Draper ser ut som en relikvie fra en svunnen tid, ulastelig antrukket i hatt og dress, omgitt av hippier og andre etterdønninger fra «the summer of love». 
Men mystikken rundt hans figur lever stadig, og det er fremdeles interessant å følge kampen han utkjemper mot sine indre demoner. 

Første episode starter med en monolog som minner oss på hva seriens utgangspunkt er, nemlig reklame. 

Disse menneskene selger illusjoner om det gode liv gjennom sine produktpresentasjoner, men ser ikke alltid falskheten som preger deres egen hverdag. 
Men for Don Draper begynner ting å demre. 
I en scene av denne episoden spør han seg selv om hans eget vesen er kaputt. 
Han er tilsynelatende tilfreds, men han vet innerst inne hvem han er, og problemer venter både på personlig og profesjonelt plan. 

En smakfull serie 

I denne episoden besøker Don kona Megan (Jessica Paré), som nå bor i Los Angeles, der hun jobber for et gjennombrudd som skuespiller. 
Selv er Don sendt ut i tvangspermisjon på ubestemt tid fra Sterling Cooper & Partners etter at hans personlige problemer påvirket jobben kraftig mot slutten av sesong 6. 
Denne episoden viser tegn til at Don har innsett at noe må gjøres. 
Legg for eksempel merke til hans forhold til røyk og alkohol! 

Flere av de andre hovedfigurene ser også ut til å ha interessante problemstillinger i sikte. 

Peggy (Elizabeth Moss) jobber nå under en ny kreativ leder, Lou Avery (Allan Havey), som er Don Drapers rake motsetning. 
Episoden byr på flere interessante dialogutvekslinger mellom dem som effektiv beskriver den vanskelige situasjonen. 
Peggy er fortvilet over en arbeidssituasjon der «bra» nå er godt nok, mens hun selv streber etter perfeksjon, slik hun alltid gjorde under Dons veiledning. 
Joan Harris (Christina Hendrix) må redde selskapet fra en potensielt farlig situasjon, mens Ken Cosgrove (Aaron Staton) er misfornøyd med mangelen på assistenter. 

Serien er fremdeles noe av det mest smakfulle man kan se på TV-skjermen, selv om 1969-miljøet rent stilmessig ikke kan matche seriens første sesonger. 

De fleste figurene har også gjennomgått en forandring, både på personlig og profesjonelt plan, noe som gjør dem stadig friske og interessante. 
Sesong 7 er delt opp i to deler, med 7 episoder i år og 7 neste år. 
Jeg føler meg trygg på at serieskaper Matthew Weiner kan lose Don Draper inn i 1970-tallet på en overbevisende måte. 

Denne første episoden har nødvendigvis et introduksjonspreg, der vi må friske opp bekjentskapene med hovedpersonene. 
Men jeg ser ingen spesielle svakhetstegn her. 
Mad Men er fremdeles stilsikkert drama av høy kvalitet! 

«Mad Men» sesong 7 starter natt til i dag på AMC i USA. 
Norgespremieren skjer 27. april med en dobbeltepisode på VOX. 
",1
"Rånerampen og Brad Pitts hustru
Ved gjensyn på breid-TV blir også «Beowulf» en bortimot perfekt opplevelse. 

Gjenkjennelige skuespillere er digitalisert av verdens frekkeste forvandlingskunstnere, og de oppnår en uforutsigbar effekt: 
Vikinger og beslekta figurer fra den tvilsomme delen av historiefortellingen blir komiske hvis de framstilles av skuespillere. 
Hver gang. 
Når de i stedet opptrer som perfekte datafigurer, oppstår en nesten-ironisk illusjons-estetikk der Historien befinner seg meget vel. 

Vi er i det tåkelagte fjellandet Danmark på 500-tallet, noen år før Lars von Trier laget sin første filmteori. 
Hrotgar (Anthony Hopkins datamaske) er en småkonge av den sorten som tilbes ved Universitetet på Ullandhaug. 
John Malkovich hyler på mer øl. 
Men midt i festen kommer kongens bastardunge-monster og behandler festlyden som om den skulle være drosjeventere langs Skagenkaien. 
Hrotgar etterlyser en helt. 

Da kommer Beowulf. 
Men helter skal man være forsiktig med, for de kan komme til å angå dronninger på den delen av kroppen som ikke gjengis i kortstokken. 
Beowulf dreper den tilbakestående bondegutten og drar så siden til fjells (vi er stadig i Danmark) for å ta rotta på Angelina Jolies data-legeme. 
Imidlertid. 
Han holder ikke helt orden på rodentene. 
Brad Pitts hustru stiger av vann i en slags gyllen nakenhet som rammer sjøhelten fra olafenes land midt i prostata, og han blir stiv i maska og fast i huden. 

Herfra oppstår stor dramatikk. 
Hver eneste scene er en nytelse, som et dataspill der du slipper å prestere noe gudskjelov. 
",1
"Blod, svette og broderdrap
Endelig begynner gudesagaen å nærme seg dimensjonen den hører hjemme i. 

Forløperen «Clash of the Titans» (2010) var en storskala actionfarse med mer flaue en flotte spesialeffekter. 
Det var ikke bare på grunn av Medusa folk satt som forsteinet i kinosalene. 

Men «Wrath of the Titans» leverer en ganske så veldreid pakke. 
Og det helt sett bort fra mengden muskuløse menn i lendekleder. 

Halvguden Persevs (Sam Worthington) er ferdig med sine Kraken-dreper-dager og lever fredelig som fisker sammen med sønnen Helios. 
I hvert fall prøver han det, helt til faren Zevs varsler om at verden igjen holder på å gå til hundene. 
Som en bieffekt av at gudene har mistet sin kraft, begynner også alle skapninger de har forvist til underverdenens fengsel Tartaros å rive seg løs. 
Blant disse en del ampre demoner og ikke minst titanen Kronos selv. 

Regissør Liebesman har tidligere regissert både blodig skrekk, psykologisk horror og science fiction. 
Og han balanserer denne episke eventyrblandingen på sobert vis. 
I den grad gresk mytemiks i 3D kan kalles sober. 

Og ikke minst er det deilig å se en storskala actionfilm på under to timer igjen. 
«Wrath» rekker fint å formidle historien, introdusere nye halvguder og bikarakterer, uten å gå seg helt vill i labyrintiske sidespor. 

Samtidig byr den på flammespyttende krysningsuhyrer, klumsete kykloper og kamper til døden. 
Og selvfølgelig et par tvungne filosofiske lærdommer underveis. 

Liam Neeson virker mer komfortabel i rollen som en mer forsonende Zevs. 
Ralph Fiennes' Hades får flere fasetter og Rosamund Pike som en krigersk Andromeda klarer å selge oss klisjeen. 
Bill Nighy som smeden Hefaistos og Toby Kebbel som antihelten Agenon funker som filmens komiske avbrekk, mens Sam Worthington er fremdeles en mann av få dimensjoner - selv i 3D. 

«Wrath of the Titans» overbeviser ikke hele veien, men i store partier. 
Og underveis smeller den til med både små og store monstre, finurlige feller og brødre i blodig kamp. 

Det blir helhjertet, hektisk halvgudspenning det er verdt å se. 

INGVILL DYBFEST DAHL 
",1
"Patriotisk hyllest av USAs snikskytterhelt
Clint Eastwood lar skildringen av krigens galskap fisle ut i patriotisk hyllest til den ene helten. 

Regi: 
Clint Eastwood. 
Med: 
Bradley Cooper, Sienna Miller, Luke Grimes, Kyle Gallner, Jake McDorman, Brian Hallisay, Max Charles, Keir O'Donnell. 
USA 2014. 
2 timer 12 minutter. 
Aldersgrense: 15 år. 
Egnethet: Ungdom/Voksen. 

Man skal passe seg for å si at en regissør burde laget en annen film enn den han har spilt inn. 
Men jeg ble skuffet over at Clint Eastwood – når han først nærmer seg de posttraumatiske plagene til USAs veteransoldater – ender med å låse en vanskelig diskusjon. 
Fordi storyen bygger på selvbiografien til USAs legendariske snikskytter under Irak-krigen, Chris Kyle, blir filmens fasit lik oppfatningen til hovedpersonen: 
Jeg skjøt og drepte for å berge mine kollegaer. 

Loach og Bier 

Andre regissører har laget langt mer plagsomme filmer om dilemmaene rundt vestlig krigsdeltakelse i fjerne land. 
Ken Loach gjorde det beinhardt i «Route Irish». 
Filmen er et usentimentalt portrett av britisk leiesoldat fra Liverpool som renner over av aggresjon etter sin deltakelse i Irak. 

Danske Susanne Bier laget et rystende drama med «Brødre», om en major som etter å ha opplevd grusomheter i Afghanistan ikke klarer hverdagen hjemme i Danmark. 
En remake av storyen av amerikanske Jim Sheridan var ikke like sterk, men også han fikk fram hvordan krig kan sette ødeleggende spor i sinnet som ikke viskes ut. 

Eastwood toucher for snilt innom problemene som da spesialstyrkesoldat Kyle virker mentalt fraværende på kona når han er hjemme fra sine turer for å skyte opprørere fra takene i Bagdads bydeler Fallujah og Ramadi. 

Biografi-forelegget fanger Eastwood, eller snarere, det er dette han vil: 
Å hylle US Navy Seal-soldaten som skjøt og drepte 160 personer og fikk kallenavnet ""Legenden"" blant kollegaer og ""Djevelen i Ramadi"" av fienden i Bagdad. 
Den ytterst drevne regissøren (nå 84 år) lager selvfølgelig medrivende scener, men skuffelsen ligger i alt det usagte. 

Ironisk nok ble den virkelige Kyle drept hjemme i USA i 2013 av en veteransoldat med posttraumatisk stressyndrom. 
Når får vi filmen om hans skjebne? 
",0
"Autentisk
DVD-anmeldelse 

Med: 
Alexander Skarsgård, James Ransone, Lee Tergesen 

Det første kompaniet amerikanske soldater inntar Irak i 2003. 
De kjører Humveer, har med seg én - 1 - oversetter og sliter generelt med utilfredstillende utstyr. 
«Vi er er finjusterte Ferrarier i et skrotrally», sukker Brad Colbert (svenske Skarsgård, som ellers går mye rundt og smiler lurt til seg selv). 
«The Wire»-skaperne David Simon og Ed Burns trives med journalistisk materiale, og denne miniserien virker svært autentisk. 
Den kaotiske kjedsomheten på vei til Baghdad kan bli litt monoton, dog - det er ikke slik at du bare (kursiv) må (kursiv slutt) se én episode til, og så én til, før du tar kvelden. 
MORTEN STÅLE NILSEN 
",1
"På sporet av den stjålne tid
Underholdende, men sprikende og retningsløs tidslek. 

""Tid er penger"" heter det i en velkjent floskel, og i den nye scifi-actionthrilleren ""In time"" er tid bokstavelig talt penger. 
Vi er en gang i fremtiden (tror det skal være fremtiden selv om de driver og ringer fra telefonkiosker) og tid fungerer som valuta og betalingsmiddel. 
En kopp kaffe koster for eksempel fire minutter og en bussbillett koster én time. 

Grunnen til at tid er blitt betalingsmiddel er at alle mennesker i utgangspunktet dør et år etter de har fylt 25 – det er i hvert fall da den ytre aldringsprosessen stopper. 
Alle har en innebygd digital klokke som kan fylles på og tappes for minutter, dager og år, noe som resulterer i en beinhard kamp om tiden. 

De rike har muligheten til å være ""forever young"" og 25 resten av livet, mens de fattige må jobbe fra dag til dag for å skaffe seg mer tid. 
Sekundene går veldig fort når du kan se ned på armen og den forteller at du har et minutt igjen å leve. 

Hva er egentlig tid? 
Det kommer an på om du spør en fysiker, en historiker eller en Hollywood-produsent. 
For sistnevnte er tid et evig tilbakevendende tema, og Hollywood blir aldri lei av å utforske tidens mange mulig- og umuligheter. 
Denne utforskningen har ført til noen av filmhistoriens mest underholdende filmer, som for eksempel ""Tilbake til fremtiden""-trilogien. 

Av nyere dato kan vi nevne den gode thrilleren ""Source Code"", hvor kampen med og mot tiden er sentralt. 
Kampen mot tiden kan også være emne for komedier, som i ""Groundhog Day"", hvor Bill Murray må leve den samme dagen om og om og om igjen. 

I ""In time"" møter vi Will Salas (Justin Timberlake), han er 25 pluss to år og bor i feil tidssone, det vil si i gettoen. 
Will bor sammen med moren som er 25 på 25. året, altså egentlig 50. 
I denne fremtidsgettoen har ordet ""tidsklemme"" en litt mer truende og reell betydning enn i dagens Norge, og for Will er hver dag en kamp mot tiden. 

En dag kommer han i kontakt med den gamle og rike Henry Hamilton, som har mer enn hundre år igjen på den digitale kontoen. 
Hamilton er imidlertid klar for å dø og han gir Will resten av tiden sin, før han tar sitt eget liv. 
Når politiet – ""the time keepers"" – finner Henry Hamilton død i gettoen, går de med engang ut fra at han er blitt robbet og drept. 
Will er den eneste mistenkte. 

Justin Timberlake gjorde en god filmdebut i Facebook-filmen ""The Social Network"", han var også helt streit i den romantiske komedien ""Friends with Benefits"". 
I ""In Time"", hvor han skal gi en troverdig fremstilling av de mørkere sidene av menneskets følelsesregister, faller han litt gjennom. 

Det er imidlertid ikke bare Justin Timberlake som sliter i ""In Time"". 
Vincent Kartheiser, kjent som Pete Campbell i ""Mad Men"", imponerer heller ikke. 
Hans fremstilling av den onde patriarken og tidsmagnaten Philippe Weis fremstår nesten som en parodi. 

""In Time"" kunne blitt en interessant film, men leken med tiden slår aldri ut i noe fruktbart. 
Manuset spriker i altfor mange retninger og filmskaperne klarer aldri å bestemme hvilken historie de vil fortelle. 
Filmen går fra å være en scifi-thriller til å bli en slags dystopisk utgave av ""Bonnie and Clyde"", med hovedpersonene som tidsbanditter. 
""In time"" er med andre ord ikke noen film du må ha med deg, med mindre du har veldig god tid. 

Enig med vår anmelder? 
Si din mening under! 
",0
"Ta med reint undertøy!
Dette er en spenningsfilm for folk med høydeskrekk, men antakelig også engasjerende for de andre. 
Sam Worthington på gesims i halvannen time er heavy shit. 

Man on a ledge 

Amerikansk thriller. 
2012. 
1 time, 42 minutter. 
15 år. 
Regi: 
Asger Leth. 
Med: 
Sam Worthington, Elizabeth banks, Jamie Bell, Edward Burns. 

Hvis du skal se denne thrilleren, bør du ta med reint undertøy. 
Det er langt ned når Sam Worthington står hikstende på en gesims i New York City. 
Det er ikke ofte jeg stønner på kino lenger. 

Worthington er en fyrste. 
Han ser ut som den fingernemme bestekameraten til en eller annen, og han får mekanikersprekk når han bøyer seg. 
Worthington er antakelig urettferdig dømt, og en dag står han som selvmorder utenfor hotellvindu. 

De vekker den plaga politi-forhandleren Elizabeth Banks, som har samme morgentryne som Bruce Willis uten å ha føkka et ekorn. 
Hun drikker pappkaffe fra vinduskarmen, og så starter samtalen deres. 

Et annet sted driver en ung brite (Jamie Bell) og dama hans (Genesis Rodriguez) med Tom Cruise-aktige innbrudd. 
Kaksekjeltringen er Ed Harris, som likner stadig mer på romvesenet i «Alien 2». 

Det blir vanvittig spennende. 
Jeg hadde magesyre i ørene. 
",1
"Filmanmeldelse:Klaustrofobisk skattejakt 

Jeg tok meg i å hive etter pusten. 

Skrekkfilm basert på «etterlatte klipp» med håndholdt og veivete kamera, 15 år etter «Blair Witch Project»? 
«As Above/So Below» gjør ikke skam på sjangeren og serverer noen habile grøss fra langt under jorda i Paris. 
Arkeologen Scarlett viderefører sin eksentriske fars livsoppgave: 
Jakten på den vises stein! 
Den befinner seg muligens i katakombene i Paris, og med seg får hun et lite knippe medhjelpere. 
Og en kameramann som skal dokumentere det hele – slik at vi kan se det på kino! 

Filmen lykkes i å skape en uhyggelig klaustrofobisk stemning nede i labyrinten. 
Jeg tok meg i å hive etter pusten mens våre helter raser rundt i de trange gangene. 
En vet liksom ikke hva som dukker opp rundt neste sving i denne filmen – og de forholdsvis ukjente skuespillerne er troverdig livredde. 
Såpass intenst er det at vi lenge godtar logiske brister og merkelige skikkelser som popper opp - og forsvinner like fort som de kom. 
Men som så ofte før i denne sjangeren klarer man ikke å stå løpet ut. 
Autopilot kobles inn den siste halvtimen. 
Det blir så mye repetisjoner at man i stedet for å bry seg om våre helter irriterer seg over ting som trykkproblemer (tusen fot under bakken, hæ?) – og om hvordan i huleste batteriet på kameraet kan holde så lenge der nede. 
",0
"Forført av forbryteren
En familie snubler inn i en av historiens verste misdedere i «Den tyske legen», en god thriller og et uforløst drama. 

FILM: 
Himmelen over det åpne, bleke landskapet i Patagonia er stor og hvit og fyller nesten hele kinolerretet. 

Men allerede i åpningsscenen av «Den tyske legen» er det som om det henger lave, mørke skyer over barna som leker, og den elegante mannen (Alex Brendemühl) som sitter og ser på dem. 
Han følger særlig med på Lilith (Florencia Bado), en spedbygd tolvåring som ser mye yngre ut. 

«Dødens doktor» 

Tiden viser seg å være sekstitallet, og mannen viser seg å være lege. 
Han slår følge med Liliths familie på reisen sørover, til hotellet som den gravide moren har arvet og som foreldrene skal drive, og vinner Liliths tillit ved å love å gjøre dukken hennes frisk. 
Historien om de to er ikke å være noen «Lolita»-historie, som publikum kanskje kan frykte, men noe potensielt like nifst. 

Legen er ikke den han gir seg ut for å være, han er Josef Mengele, som utførte en rekke fryktelige medisinske eksperimenter på jødiske fanger i Auschwitz, og som flyktet til Sør-Amerika etter krigen. 
Men interessen for å fikle med menneskekroppen har han ikke lagt igjen i Tyskland. 

Forførerisk omsorg 

«Den tyske legen» er dels drama og dels thriller, den er basert på regissør Lucia Puenzos egen roman som igjen er basert på en sann historie, og delvis produsert fra Norge. 

Mest overbevisende og uhyggelig er historien i skildringen av forførelsen, av Lilith og av Liliths mor, som ennå har et svermerisk forhold til den tyskspråklige og nazistiske skolen hun gikk på som barn og også vil innrullere barna der. 
Mor og datter føler seg begge som gjenstander for oppriktig interesse og omsorg, av noen som ser usikkerheten deres og synes å ha en mirakelkur som skal gjøre alt bedre. 

Men doktorens interesse er ikke egentlig for dem, den er for hva de kan brukes til, for kroppene deres som mekanismer, ikke ulikt fascinasjonen hans for dukkene som lages av Liliths far Enzo. 
Enzo er den eneste som legger for dagen den nødvendige skepsis i møtet med den fremmede. 
Det vil si, han og en gåtefull fotograf som tar gåtefulle telefoner som kanskje har sammenheng med nyhetssendingene om Mossads jakt på flyktede nazister. 

Thrillerslutt 

Patagonia er en storslagen scene og bildene derfra er nydelige, men nøkterne og uten å bikke over i kitsch. 
Mindre balanserte er scenene fra Liliths brutale skolehverdag: 
Dette er skjematiske og litt snublende historier om mobbing og forelskelse, formidlet av en regissør og unge skuespillere som ikke alltid er like stødige. 
Metaforene, som Liliths dukke, ris litt hardere enn de tåler. 

Og det er skuffende at «Den tyske legen» får noe nær en ren thrillerslutt. 
Jakten på Mengele får sitt dramaturgiske klimaks, men historien om familien, om ekteparet og om lokalmiljøet blir aldri virkelig avrundet. 

«Den tyske legen» er en sober filmatisering av en fascinerende historie. 
Brendemühl er svært god, han spiller med en holdt intensitet som gradvis fremstår som skummel og skylappet. 
Men filmen burde unnlatt å skli opp i sjangerhimmelen når det røyner på, og stilt tøffere spørsmål til sin egen befolkning. 
Den burde med andre ord vært litt mer Mossad, og litt mindre Argentina. 
",1
"Engasjerende drittsekk
To timer sammen med en usympatisk selvopptatt drittsekk av en TV-produsent er ikke noe jeg i utgangspunktet betaler penger for å se på film. 
Det er helt adekvat å spørre seg om en slik filmfigur i det hele tatt fortjener en «biopic», med handling spredt over 40 år. 
Med klasseskuespillere som Giamatti og Hoffman i storform ber jeg likevel ikke om å få timene tilbake. 

Bevæpnet med monologer det virkelig svinger av klarer de, spesielt Giamatti, å engasjere og - utrolig nok - bevege. 
Delene er bedre enn helheten altså, men langt dårligere filmer blir satt opp på kino her til lands i stedet for å gå rett i DVD-hyllen, som denne. 
ØYSTEIN DAVID JOHANSEN 
",1
"«Etterskjelv» er en sterk ungdomshistorie
Interessant, svensk debutfilm som ikke helt overbeviser skuespillermessig. 

Magnus von Horns debutspillefilm er en naken fortelling med mye nerve. 
Regissøren er filmutdannet i Polen, og filmen er blitt en slags dialog mellom mørk og minimalistisk polsk realisme-tradisjon og den nye, svenske bølgen hvor scener ofte får lov til å ta tid for tidens egen skyld. 

Les A-magasinets intervju med regissøren: 

Er kamera en hund eller katt? 

I et intervju med Screen sier von Horn at han og kameramannen tidlig bestemte at kameraet skulle være en katt og ikke en hund. 

En katt observerer, sies det, mens en hund vil være med på leken. 
Jeg får ikke metaforen til å stemme helt, for i hvilke filmer er kameraet i så fall en hund? 
Kanskje i Woody Allens Husband and Wives ? 
Kanskje i Sebastian Chippers 
En natt i Berlin ? 
Men også i disse filmene observerer kameraet samtidig som det beveger seg rundt, hurtig i Allens tilfelle, mer smygende i Chippers. 

Jeg vil kanskje hevde at kameraet mer eller mindre alltid er i kattefamilien – vel, vel, dette er nachspieldiskusjonsstoff. 

Farlig energi 

Historien omhandler John (Ulrik Munther) som kommer tilbake til et lite lokalsamfunn etter to år i ungdomsfengsel. 
Vi må selv pusle sammen hva han har gjort og hva som har skjedd. 
Men helt tydelig er det at det er dypt problematisk at han er hjemme. 

Faren (Mats Blomgren) forsøker så godt han kan å akseptere situasjonen, men dessverre for John klarer han det bare glimtvis. 
Lillebroren Filip (Alexander Nordgren) er glad for å få tilbake broren sin, men lider samtidig under stigmaet som han bærer på. 

Ulrik Munther er den bærende kraften i filmen. 
Det er noe døende over ham der han, høy og mager, fremstilles med et ytre som på samme tid er anemisk tilbakeholdt og sprekkeferdig av farlig energi. 
Han har noe til felles med rollefiguren Sergey i ukrainske Stammen som gikk på kino tidligere i år. 

Selv om Etterskjelv har mye fint i seg er og blir Stammen en bedre film, og grunnen er både skuespillet og kattekameraet. 
Begge filmene bruker mange amatører, men von Horn kommer ikke like godt ut av det. 
Munther, som ellers er singer/songwriter med masse energi, makter ikke å løfte John-karakteren, det blir noe flatt over det hele. 

God debut 

Kameraets posisjon er flere ganger såpass påfallende at nærheten forsvinner litt. 
Et eksempel er der hvor kameraet er plassert bak lillebroren under en middagssamtale, vi ser faren, men ikke John. 
Sekvensen fjerner meg fra John og er en av grunnene til at jeg ikke bryr meg så mye som jeg gjerne vil. 

Ruben Östlund og andre gjør lignende valg, men da ofte med humoristisk effekt. 
Ikke desto mindre er historien sterk og Johns skjebne tung og nådeløs. 
Alt i alt er dette en over gjennomsnittlig god debut i den realistiske sjangeren, men utviklingspotensial finnes. 
",1
"Folkelig og fin svenskekrim
Liza Marklunds Luleå-krim er stillferdig og folkelig og engasjerende. 
Ikke en eneste rik nazist. 
Ikke en eneste uberhederlig PLO-heltinne. 

«Den røde vargen»: 
Svensk krim. 
2012. 
1 time, 30 minutter.15 år. 
Regi: 
Agneta Fagerström-Olsson. 
Med: 
Malin Crépin, Bjørn Kjellman, BjørnAndré, Kajsa Ernst, Stina Ekblad. 

Dette er en forfriskende svensk krim uten nazister! 
Tvertom. 
Den svært behagelige storby-journalisten Annika Bengtzon (Malin Crépin) måhøyt opp i Luleås frostskadde hockey-helvete for å forsøke å finne ut av marxist-leninist-bandenDen rõda vargen fra 1970-tallet. 
Det er som om forfatterinnen Liza Marklundsyns at paranoikeren Stieg Larsson trenger å bli posthumt balansert. 

Jeg går ut fra at dette ikke er en god film, men den ervirkelig behagelig. 
Crépins vaktsomme spillestil kurerer flere tiår med svenskhysteri. 
Dessuten gjør det godt når hun beveger seg rundt i Luleås gamlearbeiderboliger og i jernverkets saler. 
Det er som et slags Sauda. 

Historien starter med at en liten skapning sprenger etmilitærfly i 1972. 
I 2012 blir en storkjefta journalist kjørt ned i Luleå. 
Annika må på jobb nordpå, mens mannen hennes oppvarter blondforretningsforbindelse der hjemme. 

Her er mye for alle. 
Følelsesmessige utfordringer. 
Politiskevenstrefanatikere av den sorten som i dag er kulturministre (ikke hos oss) oglar seg intervjue om høyreekstremisme i TV2 Nyhetene. 
Lysfattige mord og enklemennesker. 
Jeg har bare sett én Bengtzon-film før, men jeg likte den også. 
",1
"«Twilight»-Kristen på åttitallet
Livet er et fortumla løkke-tivoli, og noen ganger er det gråtkvalt å komme seg fra barnekarusellen til pariserhjulet. 

Følsomheten er et problem for filmskapende mennesker, og oppvekstfilmene deres er sjelden stappfulle av herlige, overfladiske gevinster og god råd. 
De tuller mye rundt i masochismens myrlandskaper. 

«Adventureland» er en sympatisk og søt og velspilt film om unge mennesker på midten av åttitallet, og de få som faktisk grein av kjærlighetssorg i Uviktighetens Tiår, vil ha glede av historien om den mumle-intellektuelle sommerjobb-nevrotikeren Jesse Eisenberg. 

Eisenberg spiller en av disse paradoks-kyndige og ambivalens-trena halvnerdene som alltid er selvmedlidende på en saklig måte og syns at alt er dumt og alle de andre er dumme alltid overalt. 
Han er med andre ord en slitsom, men ressursrik rollefigur, det dere kaller «karakter» fordi dere tror ordet gjør dere mer enn vanlig filminteresserte, mens dere egentlig røper at dere er analfabeter. 

Dessuten er Kristen Stewart fra «Twilight» den vanskelige førstekjæresten til en gutt uten selvtillit – med hele den ensomme, kalvemagre sartheten sin og den snublende setningsføringen. 
Det er bra. 
Stewart er tingen. 
Straks hun viser seg i en film, oppstår en intellektuell cowboyspøk som ingen av oss skjønner, for vi er forstadsduster som ikke ville blitt kjent med ei stilig jente om vi hadde arvet Hugh Hefner. 
Kristen S. er virkelig karamellen i maurtua; det virvler jernspon rundt henne som ved et heftig fysikk-eksperiment. 
Hun er som en Debra Winger, som en Sigggy Weaver, hun er den andre sorten som får Witherspoon og Zellweger til å virke som arbeidsløse budeier i et kufritt byfjøs. 

Stewart er dessverre sammen med den gifte hønken Ryan Reynolds, og Eisenbergs hjerte blir så gjennomhulla som det ville blitt i blinde hasjrøykeres spydkasterkonkurranse i telt. 

Filmen starter med at Eisenberg ikke føler seg bra nok for den hviskekule og usikre Stewart, og etter hvert går den fra snilt overmot til regn og mye smerte. 
På tross av at «du er den eneste fine tingen som har skjedd denne sommeren», er det liksom aldri helt meningen at unge undrere med sommerjobb på tivoli skal finne den store kjærligheten. 
Dere får se. 
Kanskje det skjer. 

Åttitalls-feelinga er svakere enn larvepuls, men det gjør ikke noe, for det er verre med disse filmene som bestandig skal demonstrere sin ivrige, overmenneskelige hukommelse. 
Jeg så ei jente med madonnalotter i håret og åttitalls supergrønsj før tida, men ellers er Eisenberg bare en gutt uten egentlig tidsidentitet. 
Han er en slags spaceman som har kommet til jorden fra de mislykkede seksualobjektenes reservoar av overislingsironi. 

Amerikanske ungdomsfilm-romantikere er dopomane. 
Hvis de kan få vise bilde av en dust som suger på en marihuanasigarett, føler de at kulhetometeret steg til volum 11 i hvert fall den dagen. 
",1
"Filmanmeldelse:Klam klassefest 

Det finnes knapt et fenomen det eksisterer flere delte meninger om enn klassegjenforeninger. 

20, 30, 40 år etter skal man møte mennesker man vokste opp med, som man i de fleste tilfeller ikke har sett på 20,30,40 år. 

Koselig? 
Traumatisk? 
Pinlig? 
Det kommer helt an på hvem du spør. 
Dette svenske dramaet angriper klassegjenforeningen fra et tidligere mobbeoffers ståsted - og det er ganske interessant: 
Kunstneren Anna Odell (hun spiller «seg selv») tar i mot velkomstdrinken, men går så rett i strupen på mobberne, medhjelperne og de som bare så på og var med på å opprettholde hakkeordenen. 

Den glade gjengen med champagneglass blir tvunget til å spørre seg selv hvem de egentlig var som smårollinger. 
Og hun gir seg jaggu ikke! 
Odell blander fiksjon og virkelighet, «skuespillerne» bruker egne navn, og vi vet ikke alltid om Annas iscenesettelser er drøye overdrivelser. 
Men det er aldri tvil om at det er skuespill vi ser, og akkurat dét blir litt forstyrrende. 

Jeg ville faktisk foretrukket en mer dokumentarisk «dogme»-innstilling til prosjektet, «Gjenforeningen» er original nok, men ender flere ganger opp som filmet teater. 

ØYSTEIN DAVID JOHANSEN 
",1
"Glee S01
Øyeblikk av pur glede! 

På en plakat på skolen der alt foregår i tv-serien Glee, henger det en slags plakett, en sånn treplate med en bronsjeplate med inngraveringer på og et bilde av hun som grunnla skolekoret. 

Den sentrale teksten på plaketten sier noe sånt som: 
""It's all about having fun"". 
Og der, allerede i første episode, blir det sagt. 
Det er det Glee handler om, både som et skolekorfenomen og i hvert fall som tv-serie. 

Dialogen er rett på, frekk, i grenseland provoserende og ofte veldig morsom. 

Velg glede 

Glee handler om skolekoret, heiagjengen, fotballgjengen og alle aktivitetene du kan foreta deg utenfor klasserommet på videregående i USA. 
Selvfølgelig kan du holde på med to forskjellige aktiviteter på fritiden, men da tror folk du er en sviker. 
Det handler om å ta et valg og stå for valget ditt. 
Og selvfølgelig: ha det råartig mens det står på. 

I Glee tas det mange forskjellige valg: 
Rachel har hele veien visst hva hun skulle velge, Finn har ikke noe valg, Artie velger mot alle odds og Quinn er usikker på valget sitt. 
De er alle klassiske helter og heltinner skrevet på en overraskende bra måte. 
Dialogen er rett på, frekk, i grenseland provoserende og ofte veldig morsom. 
Skuespillerene passer bra i rollene sine, og noen av dem gjør det riktig så bra. 

De mest interessante figurene i Glee er, som i så mange andre filmer og serier, de spesielle birollene: Kurt, Mercedes, Artie, Sue, Emma og Terri. 
Og mine favoritter er de mest ukorrekte blant disse. 

En moderne heks 

Heiagjengtrener Sue Sylvester(Jane Lynch) er et fantastisk eksempel på dette. 
Hun blander den fine beinharde stilen Clint Eastwood spilte ut i Gran Torino med det absoutt ukorrekte ved Kenny Powers fra Eastbound and Down. 
Hun har fullstendig selvtillit og er fullstendig ute. 
Og truer hele tiden stabiliteten, som en moderne heks skal gjøre. 

Svakt drama 

Iblant styrer Glee inn på et villspor av intriger og drama der serien slutter å være morsom. 
Jeg synes helt klart at Glee hadde vært mest tjent med å rendyrke den sprø og sprudlende stilen sesong én åpner med. 
Det er da Glee er aller best selskap. 
Dårlig drama og overkonstruerte intriger får vi nok av ellers. 
Unntaket er Emma(Jayma Mays), skolens rådgiver, som håndterer de seriøse øyeblikkene med en overbevisning samtidig som hun er en av de sære figurene. 

Effekten av Glee 

Gullet i Glee er alle de fantastiske øyeblikkene med flerstemt tolking av låtklassikere som har gitt meg både gåsehud og tåre i øyekroken. 
Jeg har nynnet på Journeys åpningslinje ""she's a smalltown girl..."" siden jeg så første episode, og det er ikke en type låt jeg er vant med å nynne på. 
Jeg trodde jeg hadde en sosial maske å holde på, men den forsvinner uansett sakte mens jeg ser på Glee. 

Glee sesong én er ute på DVD nå, og anmeldelsen er basert på de fire første episodene av sesong én. 
",1
"Film:Rar og kjedelig 

David Cronenberg er tilbake i det rare hjørnet etter fjorårets overraskende streite «A Dangerous Method». 
«Cosmopolis», basert på Don DeLillos roman, er en prøvelse å komme seg igjennom. 
Vi følger den iskalde finansakrobaten Eric (en stiv Robert Pattinson) i en limousin rundt i New Yorks gater, på vei til frisøren (!). 
Alt mens verden ser ut til å gå av hektene rundt ham; anarkister som protesterer og vifter med rotter(!) mot rikingene. 
Det høres kanskje actionfylt ut? 
Niks. 

Vi er nemlig innelåst i denne limousinen store deler av filmen. 
Folk kommer og går og leverer fra seg liksomdyp filosofering om verden rundt seg. 
Alt dreier rundt dialogen i denne filmen, helt til Paul Giamattio dukker opp og redder stumpene i en intens «showdown» det siste kvarteret. 
For lite, for sent - kjedsomheten har satt inn lenge før mens man tok seg i å etterlyse filmskaperen Cronenberg.. 
ØYSTEIN DAVID JOHANSEN 
",0
"Svenske skygger
«Gentlemen» er pen i tøyet og ustø på foten. 

FILM: 
Et par generasjoner av forførte svenske lesere har med slørete blikk fulgt etter Klas Östergren inn i den labyrintiske leiligheten til den vagt høyvelbårne, ulykkelig forelskede Harry Morgan i romanen «Gentlemen» fra 1980. 
Nå er filmen her, og leiligheten til Harry (David Dencik) ser svært så dragende ut: full av arvestykker i melankolsk mørkt tre og med en passe innestengt stemning for den som vil flykte fra verden. 

Erotisk trekant Klas (David Fukamachi Regnfors) er forfatterspiren som får et susende forskudd for å ta pulsen på syttitalls-Sverige, og som ved et tilfelle blir trukket inn i den erotiske trekanten bestående av Harry, den særs urovekkende forretningsmannen Wilhelm Sterner (Boman Oscarsson) og kvinnen de deler, den nærmest kjedsommelig fatale Maud (Ruth Vega Fernandez). 

Det kan ikke gå godt, og over fire tidsplan, hjelpsomt filmet med litt forskjellige filtre, forfølges kanskje tyve forskjellige tråder, ned i underjordiske tunneler og røykfylte jazzklubber, ut på den danske landsbygda, bort på opprørske musikkfestivaler, opp i den golfspillende og cocktaildrikkende overklassen og inn i den farlige frilansspaningen på nazivennlige samfunnsstøtter som er villige til å gjøre det som må gjøres for at døde tyske hunder skal forbli begravde. 

Romantiske prosjekter Syttitallsstemningen er upåklagelig. 
Marcimains kamera er oppmerksomt og trist. 
I korte glimt fanges idealismen som slipper taket, dekadansen som siger inn og motløsheten som så mange romantiske prosjekter ender i. 

David Dencik, en fin skuespiller som ofte settes til å gestalte forsmådde og smålige menn, er sympatisk og forfinet som den dømte Harry. 
Hans magre, ømskinnede bror, det falne vidunderbarnet Leo, er en skikkelse som fester seg. 

Men det blir noe livstrett over historien deres, og den oppkappede strukturen gjør at det ikke oppstår noe som sug inn i historien eller noe driv videre. 
Regnfors har ikke noe sterkt nærvær, han forblir et par store øyne, en pregløs substitutt for leseren, som er forelsket i de vakre omgivelsene, men aldri helt skjønner hva som skjer. 
",0
"Gulldryppende gammel-grekere
Dette er den estetisk voldsomme og kompromissløst maleriske versjonen av gresk mytologi. 
Jeg vil fortelle min historie før jeg forvandler meg til gull, som Leonard Cohen synger. 
Men det er OK og litt slitsomt. 

”Immortals”: 
Amerikanskfantasi-film. 
2011. 
1 time, 50 minutter. 
15 år. 
Regi: 
Tarsem Singh. 
Med: 
Henry Cavill, Mickey Rourke,John Hurt, Stephen Dorff, Freida Pinto. 

Zevs og gjengen hans har virkelig fått til en imponerendegjenoppstandelse i underholdningsfilm. 
Før i verden måtte man studere greskmytologi for å bli lyriker, men så kom Jan Erik Vold, og da ble offentligekommunikasjonsmidler viktigere. 
Uten lyrikerne hadde ikke greske myter ensjanse. 

Denne filmen handler om at Theseus, spilt av Henry Cavillmed brannmannfjeset, må hjelpe Zevs den dagen Mickey Rourke får det for seg atman skal slippe løs de forferdelige titanene. 
Mickey spiller maskefjesetHyperion, som er ute etter et mellomleder-tørt jomfruorakel som forrestenmister dyden i løpet av filmen. 
Menn stiller seg opp og forklarer handlingen,og slik får vi vite at Hyperion er ute etter Epiros bue, som kan utsletteHellas’ folk og føre til at EU overtar økonomien og fjerner ei uke sommerferie. 

Jeg kunne ha fortalt om historien i det uendelige, forgreske handlinger er ikke akkurat noe du resymerer for naboen mens hekkesaksagår. 
Men det spesielle ved filmen er Tarsem Singhs gulldryppende kitsch-bilder.De er virkelig så vakre at man lenge tror dette er en usedvanlig film, men denskamløse estetismen fortsetter og fortsetter og til slutt føler du degsøtstinn, som etter å ha spist en pose Bassett’s på første juledag.Maleriskheten ligger og koser seg i mellomstadiet mellom det fotoklubb-banaleog en maleri-skjønnhet som for det meste består av undereksponering og CGI. 
Deter umulig å ikke bli imponert. 
Men det er også umulig å ikke bli møkka lei. 
",1
"En ganske snill franskmann
Potetnesen til Depardieu er nå så gigantisk at den egentlig krever 70 mm-film. 
I stedet får han her en liten en, med røft, kornete bilde. 
Liten gullklump er det óg. 

Franske komedier det er mulig å le av er sjeldnere enn hvite trøfler, selvsagt. 
Men «Mammuth» er til å glise av hele veien. 
Gèrard er Serge, en slakter som nylig er avgått med pensjon. 
Holder på å bli gal av kjedsomhet. 
Oppdager etter hvert at han ikke får pensjonen han har krav på etter et langt liv i arbeid, og må legge ut på tur - på motorsykkel og i bedagelig «pensjonisttempo» - for å innhente dokumentasjon fra tidligere arbeidsgivere. 

Denne jakten på fortiden utvikler seg raskt til en slags oppdagelsesreise inn i en tapt ungdom for den «enkle», «vanlige» mannen. 
Komplett med glassdukkeaktige 
Isabelle Adjani som nisse på lasset; et spøkelse fra fortiden. 
Han møter, «road movie»-sjangeren tro, både sympatiske og usympatiske mennesker på sin vei, for ikke å snakke om et vell slektninger av varierende snodighet. 

En film om små møter i livet, altså. 
«Mammuth» er upretensiøs og pussig, og unngår det kokette - nesten hele veien hjem igjen. 
Très bien! 
MORTEN STÅLE NILSEN 
",1
"Drømmen om MGP jr
Denne filmen er litt for blass for kino. 

MGP jr. er populært i Norge, men kanskje enda større i Danmark, for derfra kommer nå spillefilmen Drømmen om MGP jr. 

Den har en bare mildt spennende historie om kulturkollisjoner med religiøse undertoner og overraskende lite fokus på musikken. 
Filmen blir en anelse for blass for kino. 

Trolig vil dette fenge noen barn rundt 10-12 år, som selvsagt er filmens målgruppe, men Drømmen om MGP jr var ikke mer enn middels interessant for en voksen filmkritiker. 

Nektes å delta 

Karl (Sylvester Byder) flytter til København og finner en felles musikkinteresse hos den nye klassevenninna Sawsan (Malika Sia Graff). 

Hun drømmer om å delta i MGP jr. og Karl vil hjelpe henne med å nå finalen. 
Men Sawsan lever under streng sosial kontroll fra slekta og hele det muslimske miljøet i bydelen. 

Hun nektes både å delta og ha kontakt med Karl, som til alt overmål er kristen og snakker jevnlig med Gud, men de nye vennene forsøker likevel å finne en utvei. 

Filmen forsøker innledningsvis å skildre kontrastene mellom bygd og by. 
Øde strender og vidt hav kryssklippes med travelt byliv med halal og kebab. 
Det blir litt overtydelig. 

Senere ser vi Karl som den naive bygdegutten som ikke forstår konvensjonene i den multikulturelle skolegården. 
Det blir også litt overtydelig. 
Kanskje gjør dette historien enklere å forstå for barna som tross alt skal se filmen. 

Men noen fine spissfindigheter forekommer. 
Karls mor snakker om de utenlandske barna, han kommenterer at de alle er danske, mor svarer ""du forstår hva jeg mener"". 

I overkant forutsigbart 

Dramatikken rundt Sawsans MGP-deltagelse mangler nok en smule troverdighet, blant annet det fraværende apparatet rundt arrangementet. 

Hun skal liksom bare møte opp, så er saken biff. 
Jeg tror Danmarks Radio har sakene mer på stell enn som så. 

Men kanskje er ikke dette så viktig. 
Vennskapet mellom Sawsan og Karl er godt skildret, med fine prestasjoner fra de unge skuespillerne. 

Og, som alltid, er det morsomt å se barns åpenhet kontra voksnes fordomsfylte trangsyn. 
Men både utviklingen og konklusjonen på historien er i overkant forutsigbart. 

Denne filmen har vært en pen suksess i Danmark med over 100.000 solgte billetter. 
Den drar kanskje nytte av merkevaren MGP og det faktum at den skildrer en flik av det nye, multikulturelle Danmark. 

Drømmen om MGP jr virker imidlertid enn så lenge å være nettopp det for jenter som Sawsan - en drøm. 
Et lite sveip innom NRKs MGP jr-sider indikerer at få, om noen, muslimske jenter har deltatt i konkurransen. 

Det hadde vært fint om denne filmen hadde gitt noen fikse ideer. 
Kanskje det er dens fremste misjon 
",0
"«Nightcrawler:»Dypdykk i medienes nyhetsjag og publikums blodtørst 

«Nightcrawler» handler om klikktall, blodtåke - og deg. 

Ambulansen er på plass, politisirenene hviner, kaos hersker, og døden lurer. 
Tett på; en mann med et filmkamera på jakt etter det perfekte bilde av dødens estetikk. 

Møt Louis Bloom (Jake Gyllenhaal), en mann som har falt utenfor den amerikanske drømmen, og er på desperat jakt etter en jobb. 
En natt mens han kjører rundt i et øde Los Angeles, stopper han opp ved en bilulykke mens et kameracrew filmer det hele. 
Han ser en karrièremulighet, skaffer seg et kamera og tar opp jakten. 

Nightcrawler er en film med mange lag. 
Den retter et skarpt blikk mot mediebransjen, men også mot oss som publikum. 

En psykopats reise 

Det stadige jaget om å være først ute med de største nyhetene er noe alle i mediebransjen kjenner. 
Bloom oppdager raskt at han har talent. 
Han går etter de mest groteske bildene og blottstiller ofrenes dødskamp i beste sendetid. 
Han går tett, nært og blodig. 
Som han selv så fint sier det i filmen: 
«Hvis du ser meg, har du din verste dag». 
Men hvor langt kan man gå i jakten etter den største overskriften? 
Hva skjer i det øyeblikket du selv igangsetter hendelsesløpet som resulterer i blodbad? 

Blooms sult etter den største nyheten går bortenfor enhver moral og etiske presseregler. 
Hans kynisme og totale mangel på empati er et fascinerende portrett av et hult menneske. 
Ofrene for drap og vold er kun billetten til penger og suksess. 
Jake Gyllenhaal skildrer ham med en skremmende blanding av nysgjerrighet og uskyld, mens psykopaten lurer under overflaten og til slutt klorer seg opp. 
Gyllenhaal leverer en intens og dyster karakterskildring, som tar deg med på en ubehagelig reise gjennom desperasjon og galskap i et urbant undergrunnslandskap, hvor vold og fordervelse lurer på hvert hjørne. 

Konfronterer vår voyeurisme 

Men Nightcrawler stopper ikke der. 
Den leverer også en krass kritikk av publikum – vi som sitter trygt hjemme i stuen vår og ser. 
Her går regissør Dan Gilroy i David Cronenbergs fotspor. 
I likhet med den kontroversielle Crash (1996) handler det om vår voyeurisme. 
For gir ikke mediene oss bare det vi vil ha? 
Det er tross alt vi som skrur på TV-en eller klikker oss inn på de mest groteske nyhetene og de mest grafiske bildene. 

Å bli konfrontert med vår egen pirrende nysgjerrighet og avstumpede følelser i møte med andres tragedie er ubehagelig. 
Filmen er besnærende i sin rå kynisme, men den etterlater en bismak. 
Er det bare den stadig mer kyniske og konkurranseutsatte nyhetssjefen, glimrende spilt av Rene Russo, som har skyld i medienes grafsing i vold? 
Har ikke vi som publikum også et ansvar for å si stopp? 

Det er et samspill mellom de to. 
Det er lett å si at Nightcrawler skildrer en amerikansk medievirkelighet, og at vi her i Norge har etikken i ryggraden. 
Filmen er et godt innlegg i en debatt mediene aldri må glemme. 
Den tegner et brutalt bilde av hva som skjer når seertall og klikk blir viktigere enn menneskelighet og empati. 
",1
"Gledesdreper
Har du tenkt å gifte deg? 
Si aldri ""ja"" til denne filmen! 

HANDLER OM: 
Ben og Sadie vil gifte seg. 
Problemet er bare at Sadies familie er tett knyttet til menigheten St. Agustines, der pastor Frank (Robin Williams) herjer. 
Som prest og ekteskapsrådgiver. 
Han er en slags sadistisk amerikansk versjon av Rowan Atkinsons klassiske engelske prestemareritt, som åpner enhver samtale med en rødmede brud med: 
""What is fellatio?"". 

DOM: 
Grassat umorsom komedie med en særdeles irriterende prestehovedrolle. 
Det er ikke godt for noen ting! 
En ""kvalitet"" må dog innrømmes: 
Det finnes tendenser til kjappe morsomheter helt mot slutten av hvert fremlidte tablå. 
Men det er langt fra nok til å redde årts mest visne brudebukett. 
Makan! 
",0
"Underholdende om Kaizers
Regissør Leiv Igor Devold frisker opp sjangeren musikkdokumentar med surrealistiske innslag. 

Regi/manus: 
Leiv Igor Devold. 
Med: 
Helge Risa, Janove Ottesen, Geir Zahl, Terje Winterstø Røthing, Øyvind Storesund, Rune Solheim. 
Norge 2015. 
1 time 27 minutter. 
Aldersgrense: 11 år. 
Egnethet: Ungdom/Voksen. 

Dokumentarer om rockeband ligner hverandre gjerne til forveksling rent formmessig: 
Videoklipp fra unge år veksler med talking heads som mimrer i vei, akkompagnert av klipp fra konserter og artige backstage-hendelser. 

Selvfølgelig finnes alt dette i ""Den tilfeldige rockestjernen"", dokumentaren om Norges mest berømte rockeband de siste 15 årene: Kaizers Orchestra fra Bryne. 

Når filmen er blitt så severdig, skyldes det at langfilmdebutanten Devold har gjort noen smarte valg. 
Det første lykkekastet er at han forteller indirekte om Kaizers ved å sette det mest originale bandmedlemmet i sentrum: 
Helge Risa, pumpeorgel— og trekkspillmusikeren som i det private liv er en konservativ kristen som verken drikker eller banner. 
Gjennom diverse scener får regissøren fortalt hvordan outsideren likevel på sitt snodige vis har funnet seg til rette i et musikkmiljø som jo slett ikke er fremmed for utagerende festing. 

Den livssynsmessige kontrasten mellom bandmedlemmene gir filmen en herlig tilførsel av disharmoni, som da Janove Ottesen og Geir Zahl flirende forteller at de i starten ""sank ned til"" å velge de to kristen-nerdene i klassen – Helge Risa og Rune Solheim – til medmusikanter. 
Eller da Helge brutalt uttaler at han frykter at de andre ikke kommer til himmelen fordi de ikke er kristne. 

Det andre lykkekastet er Devolds gåtefulle iscenesettelser som han lar Risa vandre rundt og kikke på, men også bli en del av. 
I dystre kjellerlokaler sitter de underligste figurer og stempler i vei, gjerne i takt med Kaizers-rytmene. 
De surrealistiske dramatiseringene virker inspirert av visse øst-europeiske filmer så vel som stilretninger i nyere musikkvideo. 
Formspråket inkluderer en fiffig bruk av monitorer der scener fra konserter samt bandmedlemmers opptreden og utsagn flimrer forbi. 
Det er skikkelig lekkert gjort. 

Ved å la Risa være den røde tråden unngår Devold å lage en ordinær, pliktpreget repetisjon av bandets karriere. 
Det tredje lykketreffet er således at regissøren får fram en interessant tolkning av den tilfeldige rockestjernen. 
Risa var guttungen som vokste opp på et lite sted i Hordaland og derfor ikke var vant til å ha venner. 
I Kaizers blir den stillfarende karen forvandlet til en mystisk mann i gassmaske som dæljer løs på tønner og felger til fansens elleville begeistring. 
Som et av bandmedlemmene treffende formulerer det: 
Det er nok tause, tenksomme Helge som har vært gjennom den største forvandlingen ved å få sine adrenalin-kick som et bejublet Kaizers-ikon. 
",1
"En kompleks bagatell fra to av fransk films største kvinner
Utringningen er dyp og lengselen etter kjærlighet dypere i Claire Denis’ lettbeinte og overraskende morsomme «Let the Sunshine In». 

FILM: 
La det være sagt først som sist: 
«Let the Sunshine In» er en parentes i karrierene til både Claire Denis og Juliette Binoche. 
Det betyr imidlertid ikke – slik det ble hevdet etter premieren i Cannes i fjor – at den er en dårlig film. 
For selv om historien om Isabelle både er uforløst og en smule uformelig, er den også en usedvanlig presis skildring av det udefinerte stadiet der mellommenneskelige relasjoner ligger og vipper mellom romantikk og tarvelighet; skjebne og tilfeldigheter; kjærlighet og fotnoter. 

Ulykkelig 
For det er nettopp denne gråsonen Isabelle er fanget i. 
Den middelaldrende fraskilte kunstneren er fylt av et altoppslukende ønske om å finne noen å elske, og ettersom hun både er blendende vakker og økonomisk uavhengig, har hun rikelig med tid og anledninger til å hengi seg til jakten. 
Selv om køen av elskere er lang og køen av beilere enda lengre, finner hun ikke det hun søker, og etter hvert som mennene kommer og går, blir det klart at problemet bunner i at Isabelle ikke vet hva hun leter etter. 

Som så mange andre er hun flasket opp med forestillingen om Kjærligheten – med stor K – som en magisk kraft som oppstår spontant i møtet mellom to fremmede, og som besitter evnen til å transformere samtlige aspekter av et menneskes liv i en virvelvind av lykkelig forvirring. 
Og når denne versjonen av kjærligheten unnlater å manifestere seg, fører det til frustrasjon, ulykkelighet og en hel del ukomfortable situasjoner. 

Morsom Enkelte av disse situasjonene er triste og deprimerende gjenkjennelige, andre er overrumplende morsomme. 
Med sine intime bildeutsnitt og smektende lydspor spilles «Let the Sunshine In» hovedsakelig ut som et drama, og dette gjør humoren desto mer effektfull når den skjærer igjennom. 

De færreste vil hevde at denne typen lettbeinte relasjonsdramaer representerer den mest fornuftige bruken av Binoche og Denis’ tid. 
Men om man tar den for den sammensatte og underlige kloke lille bagatellen den er, er «Let the Sunshine In» ikke desto mindre en verdifull filmopplevelse. 
",1
"Film:En modig maur 

Action for barn om en guttunge med superkrefter. 

Det er en fin miks av spenning og heltemodig opptreden i denne danske fortellingen om en handlekraftig guttunge med superkrefter; la oss kalle det Spider-Man «light». 

Filmen har flust av referanser til Marvel Comics universet og er lett gjenkjennelige for ALLE som har lekt at de er i stand til å redde verden og den pene jenta (eventuelt gutten). 

I så måte er det ikke mye nytt her. 
Men med barn i de sentrale rollene, blir nærheten til bragdene og bravadene desto større. 

Det som skurrer litt, er at deler av den norske dubbingen bærer preg av å være noe tungt tilpasset de danske unge skuespillerne. 

Utgangspunktet er velkjent; en guttunge får i seg et innsekts egenskaper etter et bitt. 
I dette tilfellet en maur som er kunstig infisert med solid styrke. 

Gutten – 12 åringen Pelle – er den i klassen som aldri blir sett, og som drømmer om den vakreste jenta i klassen. 
Men med insektets uante krefter endrer statusen seg. 
Som enhver superhelt står han overfor valget om å bruke kreftene til å fremme egen status eller å benytte de i det godes tjeneste. 
Resultatet er spenning og action i en noe forutsigbar form. 

BORGHILD MAALAND 
",1
"Nymphomaniac
En enestående film. 

– 
Jeg oppdaget fitta mi da jeg var to år gammel, forteller en forslått kvinne til en presteaktig skikkelse helt i starten av Lars von Triers mye omdiskuterte Nymphomaniac. 

Kvinnen heter Joe og spilles av von Trier-musen Charlotte Gainsbourg. 
Hun ligger i sengen til Seligman (spilt av en asketisk Stellan Skarsgård), en ensom skikkelse som fant henne blodig på bakken i en bakgate i en anonym by. 

Fra tryggheten i den aldrende mannens leilighet forteller hun om sine synder – om sitt liv som sexavhengig. 

Rammefortellingen, samtalen mellom dem, rammer inn åtte ulike kapitler med ulike episoder fra Joes liv. 
Alt om ulike menn hun har knullet, underkastet seg, elsket og kastet. 

Lars von Triers egentlige filmvisjon 

I forkant av filmens premiere har markedsføringsapparatet spilt opp dens usimulerte sexscener. 
Allerede da Lars von Trier annonserte filmen vitset han med at han skulle lage en pornofilm. 
Den versjonen som blir satt opp på kinoer i Norge er likevel ikke von Triers egen visjon. 

En tekstplakat i starten forteller at den fire timer lange versjonen – fordelt på to filmer – er klipt ned med regissørens tillatelse fra hans egen fem-og-en-halv-time lange versjon (som kanskje blir vist i løpet av 2014). 
De fleste nærbildene av kjønnsorganer er med andre ord borte. 

Usimulerte scener med erigerte peniser, pupper, bondage, sæd og onani er det fortsatt mye av. 
Men lidenskapen er fraværende i den sexavhengige Joes liv. 
Intimiteten finnes nærmest ikke og sexscenene påtar seg en distansert kaldhet – ikke ulikt pornofilmene Nymphomaniac har blitt sammenlignet med. 
Ei heller er sexen i Lars von Triers epos det mest interessante. 

Regissørens endeløse referanser til filmhistorie, religion, musikk, litteratur, filosofi, og historie resulterer i en film som tar et steg tilbake fra Melancholia sin overflatebehandlede estetikk. 
Arkivbilder, tall, grafer, og illustrasjoner bryter opp – og blander seg med – både kapitlene og rammefortellingen. 
Lars von Triers tilnærming til filmens metanarrativ kommer tydeligst frem når Joe sier til Seligman: 
«Det var din minst interessante digresjon så langt». 

Å se en Lars von Trier-film er en krevende øvelse, siden han startet sin karriere har han vært i konstant endring. 
Nymphomaniac er intet unntak. 
Som en del av von Triers egenerklærte «Depresjonens trilogi» er det hans viktigste mål å utforske tabubelagte deler av menneskesinnet. 
Du skal føle noe, i det minste noe intellektuelt, når du opplever hans filmer. 
I det perspektivet er Nymphomaniac hans mest ambisiøse film til nå. 
Med prosaiske grep utforsker filmen hovedpersonens seksualitet gjennom digresjoner, referanser og samtalene mellom Joe og Seligman. 

Men tilbake til fitta til Joe. 

Naiv råskap 

Charlotte Gainsbourg spiller den voksne kvinnen Joe og gjennom sine samtaler med Seligman utgjør hun også filmens fortellerstemme. 
Den unge Joe, fra hun er femten til tretti år gammel, spilles av Lars von Triers nye muse: Stacy Martin. 

I ungdomstiden opplever Joe sex som en lek, hun konkurrerer med venninner og er medlem i en egen vulvaklubb. 
Seligman lytter stille, med enkelte spørsmål og digresjoner, på fortellingen om hvordan hun mistet sin jomfrudom til Jerome (spilt av Shia LeBouf) med tre støt i vagina og fem i rektum. 
Tallene «3» og «5» lyser opp på skjermen som et regnestykke – en referanse til Fibonacci-tallsekvensen. 

Tilliten mellom skuespillere og regissør er formidabel. 
Selv med pornoskuespillere – hvis kropper er festet på de faktiske skuespillerne med spesialeffekter i etterarbeidet – blottlegges en råhet og naivitet i både Gainsbourg og Martin. 

Sistnevntes nysgjerrige og bekymringsløse tilnærming til menn er et eksempel på det naive. 
Som når hun konkurrer om en pose søtsaker på et tog. 
Vinneren må ha sex med flest mulig. 
Mens den førstnevntes desperate jakt på en orgasme i filmens andre halvdel river vekk sløret og viser frem råskapen i hovedpersonen. 

Von Triers egen smerte 

Å se de to delene – Volume 1 og Volume 2 – som separate filmer er en fånyttes opplevelse. 
Og det er en utfordring å se en film du vet ikke vil være fullstendig før siste del er unnagjort. 
Denne uvanlige formen er ikke et kunstnerisk valg fra von Trier, men et krav fra filmens finansiører for å sikre bred nok distribusjon. 

Den danske regissøren ønsker med Nymphomaniac å utfordre grensene – som vanlig – ved å stille nærgående spørsmål ved vårt moderne for tabuorienterte forhold til seksualitet. 

Nærmere bestemt kvinnens seksualitet. 
Det oppleves som både provoserende og sjokkerende å se en sexavhengig kvinne skildret mørkt – blott fordi det er uvanlig. 

Kontinuerlige anklager om kvinnehat har dundret mot regissøren, men virkeligheten er at von Trier finner det helt uinteressant å skildre en glad og lykkelig kvinne. 
Og det er gjennom kvinner han uttrykker sin egen lidelse, kynisme og selvhat. 
Alt dette speiles i Joe, og til en viss grad Seligman, i Nymphomaniac. 
Dialogen dem imellom er ikke noe annet enn von Triers egen fortellerstemme. 

Et filmverk skal vurderes uavhengig, men i dette tilfellet er det vanskelig å forholde meg til det faktum at von Triers egen visjon for filmen ikke blir den som vises på kino. 
De 90 minuttene som er fjernet består neppe kun av nærbilder av penetrerende kjønnsorganer, og i sin premiereklare versjon oppleves også flere av sekvensene som unaturlig forkortede. 

Nymphomaniac – den korte versjonen – er von Triers svakeste i «Depresjonens trilogi», men faktum er at jeg aldri har opplevd en lignende film. 

Her ligger også forklaringen på at dette er den mest spennende filmen jeg har sett på lang tid. 
Lars von Triers kontinuerlige utvikling som filmskaper, hans måte å formidle dypt politiske og moralske ideer, og hans unike evne til å nærme seg filmfigurenes mørke psyke, resulterer i et filmverk som bare forsterker min forståelse og min oppfatning av ham som kunster. 

For å oppsummere Nymphomaniac i en setning: 
Det finnes bare én Lars von Trier. 

Denne anmeldelsen er basert på både «Volume 1» og «Volume 2» av firetimersutgaven av «Nymphomaniac». 
Begge delene har norsk kinopremiere 24. januar 2014. 
Hovedrolleinnehaver Charlotte Gainsbourg har også sluppet en singel i forbindelse med markedsføringen av filmen hvor hun fremfører en coverversjon av Jimi Hendrix' ""Hey Joe"" (filmens hovedperson heter Joe, journ.anm.) 
",1
"Film:Brunstige spark 

Rå, dramatisk og morsom film om hingster og hopper av firbent og tobent karakter. 

Unn deg denne vesle perlen av en film; en potent fortelling fra Island der brunstige mennesker og dyr brisker seg i ødemarken. 
I et vilt og vakkert storslagent landskap flettes livene til menneskene og deres hester tett sammen. 

Natur- og frihetstrang råder. 
Et gjerde kan fungere som frihetsberøvelse for en fyrrig hest, eller for et menneske som helst ser en vidde uten grenser. 
For begge parter kan den sivile ulydighet mot disse stengsler føre til høyst uforutsigbare konsekvenser. 

Tittelen kan godt utvides til også å gjelde kåte enker. 
I dette tilfellet tre stykker som kretser rundt en kar med sans for vakre hopper. 
Men da hans egen hoppe tas bakfra av en brunstig hingst, er eieren nådeløs - mot sin egen hoppe. 

I det hele tatt byr filmen på en del brå, nådeløse øyeblikk. 
Både hester og menn dør på ganske så makabert vis, uten at det på noen måte er spekulativt. 

Fortellingen balanserer nydelig mellom mennesker, natur og gjensidig respekt dem imellom. 
Fantastiske detaljer i bildene av hester og menn (og damer) poengterer dette med en miks av brå råhet og lun komikk, med brunsten som et underliggende motiv tvers igjennom. 

Tragedie, komi-tragedie og ren komikk beveger seg med sømløs presisjon, der også musikken i stor grad poengterer persongalleriets tilstand. 

Det er vakkert og vilt, med fyrrig og frydefull humor i bånn. 
Men nok blodfylte scener til at rulleteksten kjapt forsikrer at ingen dyr ble skadet under innspillingen, og at alle impliserte er heste-elskere. 
",1
"«Ex Machina:»Sofistikert og elegant om kunstig intelligens 

Skremmende god lek med psyken 

Det at Ex Machina er filmet rundt landskapshotellet Juvet i Valldal på Sunnmøre, er lang ifra det mest spennende med filmen. 
Men det vakre landskapet er med på å understreke kontrastene mellom det ekte og det kunstige, naturen og det menneskeskapte. 
Og da er vi med ett inne på filmens essens. 

Koderen Caleb (Domhnall Gleeson) vinner lotteriet på jobben. 
Han blir fraktet til et øde sted for å møte selskapets gründer Nathan (Oscar Isaac), en blanding mellom gal vitenskapsmann og Bill Gates. 
Her møter han også Ava (Alicia Vikander), en robot innelåst bak skuddsikkert glass. 
Caleb blir bedt om å gjennomføre en turingtest for å sjekke om Ava kan utøve intelligent adferd. 

Klok og oppfinnsom 

Kunstig intelligens har vært utforsket i en rekke filmer, fra den temperamentsfulle HAL i 2001 til androidene i Ridley Scotts Blade Runner som er redd for å dø, til drapsmaskinene i Terminator. 
Tema i Ex Machina er ikke nytt, men sjelden har det blitt behandlet så seriøst, underfundig og tankevekkende som i Alex Garlands film. 

I et tenkt møte med en kunstig intelligens skapt av oss mennesker, er det første spørsmål vi ofte stiller hvordan vi vil reagere. 
Hva er det egentlig som skiller et ekte menneske fra en menneskelig robot? 
Har vi tatt steget opp til det guddommelige og blitt Promethevs? 

Det mest interessante spørsmålet er ikke vår reaksjon, men tankene og følelsene til det vi har skapt. 
Hva vil de, vil de like eller hate oss, kan de elske? 
Garland går uredd inn i denne vanskelige materien med kløkt og oppfinnsomhet. 

Lek med kjønn 

Filmen er et dirrende kammerspill med glitrende spill, spesielt fra Vikander. 
Ava er en elegant blanding av Vikanders egen kropp og mimikk og CGI. 
Hun spiller så godt at det er skremmende hvordan skillet mellom det kunstige og det ekte forsvinner. 

Ex Machina er også en skremmende lek med psyken – både Calebs og publikums. 
I møte med en helt ny skapning er det ikke godt å si hvem som egentlig manipulerer hvem. 

Garland utfordrer også kjønnsbegrepet. 
Er en maskin en hun, han eller det? 
Er Ava et bilde på skaperens sjåvinistiske behov? 
For spørsmålet er ikke om vi kan elske en maskin, men om den kan elske oss. 
Ex Machina later ikke som den har alle svarene, men den stiller spørsmål som får deg til å tenke. 
Dette er en elegant, sofistikert og intelligent science fiction-film uten en eneste eksplosjon. 
",1
"The Leftovers S01 E01-03 + 05
Kan bli en av årets beste serieopplevelser. 

2 prosent av verdens befolkning forsvinner plutselig fra jordens overflate. 
I det ene øyeblikket anes fred og ingen fare, i det neste står en gutt ensom igjen uten faren sin, en bil styrter videre uten sjåffør, et bilsete står tomt etter et forsvunnet spedbarn. 

Åpningen av HBOs nye serie The Leftovers er intens. 
Manusforfatteren bak Lost, Damon Limdelof, og Tom Perotta, forfatteren av boken serien er basert på, har laget en fengslende serie som er vanskelig å få tak på. 

Faren for at The Leftovers, i likhet med Lost, skal ende opp uten en skikkelig forklaring, er stor. 
Klarer imidlertid Lindelof og Perotta å holde tunga rett i munnen hele veien til mål, kan vi ha en av årets beste serieopplevelser i vente. 

Er dommedag på vei? 

The Leftovers handler ikke om matrester, som navnet kanskje kunne tilsi, men om menneskene som er igjen på jorda etter den store forsvinningen. 

De fleste prøver å gå videre med livene sine, men det er vanskelig å avslutte et kapittel når man aldri fikk noen svar. 
For hva var det som egentlig skjedde – hvorfor skjedde det? 

Var det opprykkelsen før dommedag som fant sted? 
Har Gud hentet til seg sjelene som er verdig et evig liv i himmelen? 
Isåfall dømte ikke Gud etter Kirkens regler, for i tillegg til blant andre uskyldige barn, hengivne bestemødre, og selvfølgelig Paven, fikk også ukristelige voldsmenn, drankere og narkomane plass i Paradis. 

Som en konsekvens av dette har mange lagt troen på hylla, og nye kulter, som har sine egne forklaringer på det som skjedde, vokser frem. 

Se traileren for serien her: 

Menneskenes historier i fokus 

Tre år etter hendelsen som rystet verden, tar vi turen til den den lille forstadsbyen Mapleton. 
Her prøver politimester Kevin Garvey, spilt av Justin Theroux, å holde opprettholde ro og orden. 

Samtidig er han selv i ferd med å miste grepet, både om sitt eget sinn, og om familien som holder på å gå i oppløsning. 
Kona er borte, sønnen har reist hjemmefra, og dattera er midt i sin opprørske tenåring-fase. 

Som nevnt handler The Leftovers om de som er igjen, og serien fokuserer mer på hvordan mennesker reagerer på den verdensomspennende krisen og på konspirasjoner som vokser frem i kjølvannet av den, enn på selve hendelsen. 

I tillegg til politimesteren og hans familie får vi også et innblikk i livene til andre beboerne i Mapleton. 
Vi følger blant andre en katolsk prest som prøver å overbevise befolkningen i Mapleton om at de forsvunnede slettes ikke var verdige sjeler, og en tvilende kvinne som rømmer fra sin forlovede for å bli medlem i sekten Guilty Remnant – en gjeng med hvitkledde kjederøykere, som har tatt et taushetsløfte for å være en levende påminnelse om «Guds formidable kraft». 

Rollefigurenes historier er interessante og engasjerende, og skuespillerprestasjonene fra blant andre Justin Theroux, Liv Tyler, Ann Dowd og Amy Brenneman er gode. 

Kan gå i «LOST-fella» 

Det er spennende å se hva som driver rollefigurene til handlingene de utfører, men nettopp dette fokuset på enkeltpersonenene er også det som gjør meg engstelig for at serien skal gå i LOST-fella. 

For selv om dramaet rundt rollefigurenes liv opprettholder spenningsnivået i serien i de fire episodene jeg har sett, er jeg engstelig for at det vil falle om de overnaturlige elementene aldri får noen forklaring. 

Jeg er usikker på hvor serien vil hen, og det er virkelig ikke sikkert at vi noensinne finner ut av hva som skjedde med menneskene som forsvant. 

Men hvis rollefigurene falmer for lenge i mørket etter svar, vil også publikum falle av, og hvis forklaringen vi eventuelt får ikke er god nok, vil veien fra hyllest til slakt være kort. 

Hvis forklaringen vi eventuelt får ikke er god nok, vil veien fra hyllest til slakt være kort. 

Elsk eller hat 

Stemningen i The Leftovers er intens. 
Dunkle, dvelende bilder akkompagneres av et strålende lydspor, som blander moderne låter og slagere med klassisk musikk som kunne hørt hjemme i et kostymedrama satt på 1800-tallet. 

I likhet med HBOs fabelaktige krimdrama True Detective, som kom tidligere i år, er også The Leftovers en serie der fortellertempoet er tregt. 
Derfor tror jeg dette er en serie du enten vil elske, eller hate. 

Hvis du krever mye action i hver episode, er ikke dette serien for deg, men hvis du liker følelsen av noe mystisk som vaker under overflaten, og som du ikke helt får tak på, er The Leftovers perfekt. 
Jeg håper resten av serien blir like god som starten. 

Nye episoder av The Leftovers får du hver mandag på HBO Nordic og C More. 

Har du sett den første episoden av The Leftovers enda? 
Si din mening om serien i kommentarfeltet! 
",1
"Modern Family S06 E01-02
Fortsatt like morsom etter seks sesonger. 

Det er en prestasjon når en komiserie klarer å være morsom episode etter episode, sesong etter sesong, og fortsatt får deg til å flire når du kommer over en episode du har sett på TV flere ganger før. 

Friends er en slik serie – og det er også Modern Family (En moderne familie). 

Serien har vunnet Emmy for beste komiserie hvert år siden 2010, og prisdrysset har også regnet over skuespillerne i serien. 
Nå begynner den sjette sesongen endelig i Norge, og Jay og Gloria, Cam og Mitchell, Claire, Phil og resten av røkla, er fortsatt like festlige. 

«The honeymoon is over» 

Sesong seks innledes av at bryllupsferien er over for Mitchell og Cam. 
Mitchell (Jesse Tyler Ferguson) er tilbake til hverdagen med ny jobb, mens Cam (Eric Stonestreet) tviholder på romantikken. 

Familien Dunphy har hatt den beste sommeren noensinne, helt til datteren Alex (Ariel Winter) kommer hjem, mens Gloria (Sofía Vergara) strever med at Jay (Ed O'Neill) ikke gidder å ta seg bryet med å se bra ut for henne. 

Alt ligger dermed, som alltid, til rette for konfrontasjoner og festlige situasjoner. 

Fortsatt friskt 

Modern Family spiller på kjente stereotypier – kjernefamilien, homseparet og den rike mannen med en ung kone, men gjør det på en måte som ikke blir kjedelig. 

Serien føles fortsatt frisk og har ikke kjørt seg fast i et for trygt spor, selv om vi nå er inne i den sjette sesongen og kjenner rollefigurene godt. 

I have a house full of flowers, endless romantic text. 
It's exhausting! 
Mitchell 

Herlige små detaljer 

I likhet med Friends er Modern Family en serie der «alle» har en favorittfigur som man synes er ekstra morsom. 
Godt manusarbeid i bunn, levert av skuespillere med god timing er suksessoppskriften. 

Selv synes jeg det er vanskelig å velge ut én favoritt, men Sofía Vergara er fabelaktig som den temperamentsfulle Gloria, og det er umulig å ikke elske Eric Stonestreet i rollen som Cam. 

Ty Burrell og Julie Bowen er kanskje den beste duoen i serien, samspillet de har som ekteparet Dunphy er fantastisk morsomt. 

Noe av det artigste med Modern Family er fortsatt rollefigurenes spill for kamera. 
Serien er laget i en realitysetting, og det ligger mye komikk i at medlemmene av Pritchett/Dunphy-klanen vet at kameraet er tilstede. 

Et usikkert blikk fra Cam når han skjønner at han tar seg dårlig ut, eller et «så du hvor kul jeg var nå»-øyekast fra Phil når han kommer med en vits han er spesielt fornøyd med – det er så mange små detaljer som gir episodene et ekstra lag med humor. 

Sesong 6 av «Modern Family» har premiere på TV 2 Sumo 6. februar og TV-premiere 13. februar på TV 2 klokken 19.00. 
Sesong 1-5 ligger på TV 2 Sumo, og 1-4 ligger også i Netflix. 
",1
"Dårlig kopi av egne filmer
Action 

Regi: 
Luc Besson 

Skuespillere: 
Scarlett Johansson, Morgan Freeman, Min-Sik Choi 

Manus: Luc Besson 

Frankrike/USA 2014 

Aldersgrense: 
15 år 

Egnethet: 
Ungdom/voksen 

Luc Besson har skapt fantastiske filmer som «La Femme Nikita», «Det femte elementet» og ikke minst «Leon», og fellestrekket for alle de filmene er hans sterke og fargerike persongalleri. 
Dessverre når ikke «Lucy» helt opp. 

Lucy (Scarlett Johansson) er en ung kvinne som plutselig havner i klørne til en skruppelløs narkotikaliga. 
De operer inn et helt nytt, og ekstremt kraftig stoff i magen hennes, og tvinger henne til å smugle det til Europa fra Asia. 
Noe går imidlertid veldig galt og stoffet lekker ut i kroppen hennes. 

I stedet for å dø tas stoffet, som er en syntetisk versjon av et stoff kvinner produserer under graviditeten, opp i kroppen hennes og hun evolverer til et slags supermenneske. 

Mennesker benytter kun 10 prosent av hjernekapasiteten, så hva hadde skjedd hvis vi utnyttet mer av hjernen sånn som for eksempel delfinene gjør? 
Besson filosoferer rundt dette, og gjennom en professor på området (Morgan Freeman) presenteres det ulike teorier. 
Interessant tema, men dessverre blir det hele for søkt etter hvert. 

Filmen oppleves som et sammensurium av alle Bessons tidligere filmer, og slutten er katastrofalt dårlig. 

Noen kule visuelle øyeblikk, et par interessante teorier, ellers en film som fort går i glemmeboka. 
",0
"Det såre savnet etter en flyktende far
Her kommer vinterens tredje, kvinnelige spillefilmdebut med nære relasjoner som tema. 
""Elsk meg"" av Hanne Myren er mer vellykket enn ""Amnesia"" og ""Søvngjengeren"". 

""Elsk meg"". 
Regi/manus: Hanne Myren. 
Med: 
Julia Wildschut, Ahmed Wasty, Petrus Wildschut. 
Norge 2014. 
1 time 20 minutter. 
Aldersgrense: 
Tillatt for alle. 
Egnethet: Ungdom/Voksen. 

Svakheten i de nevnte filmene – den ene av Nina Bull Robsahm, den andre av Mona Fastvold – var at vi fikk vite for lite om hovedpersonenes fortid til å kunne avgjøre hvor interessante og troverdige handlingene var. 

Også Hanne Myren er impresjonistisk i presentasjonen av hva som plager den 20 år gamle oslojenta Maria, til tross for at hun virker lykkelig i sitt forhold til samboeren Adam. 
Men regissøren antyder likevel nok til at jeg fanges inn: 
Den romantiske filmtittelen ""Elsk meg"" handler mye mer om lengselen etter farskjærlighet enn om forholdet til kjæresten. 

Myren har truffet et sårt, men viktig tema som sjelden synliggjøres: 
Unge voksne som er skilsmissebarn og savner nærhet fra den av foreldrene de har hatt minst kontakt med i oppveksten. 

I ""Elsk meg"" sørger Maria sterkt over at pappaen er så vanskelig å få tak i der han farter omkring i utlandet. 
Savnet blir til en besettelse som truer med å ødelegge forholdet til Adam. 
Det er troverdig og fint skildret i all sin tristhet. 

For knapp mot slutten 

Myren har laget 20 dokumentarer. 
Også denne filmen var først tenkt i samme sjanger idet flere trekk er hentet fra forholdet mellom hovedrolleinnehaver Julia Wildschut (Maria) og hennes far Petrus (pappaen). 

Men det er dristig å lage spillefilm med et så dokumentarisk utgangspunkt. 
Myrens filmmanus lider av at handlingen blir for knapp mot slutten, trolig fordi hun ikke har frigjort seg nok fra skuespillernes liv til å dikte fritt. 

De tre aktørene gjør likevel en god innsats: 
Ahmed Wasty som den forkomne Adam, Petrus Wildschut som den flyktende faren, men aller mest Julia med en nydelig spontanitet og et temperament som griper. 
",1
"Fantastisk rocke-parodi!
Tom Cruise er magisk, Russell Brand småslarver med standup-kjeften sin, Alec Baldwin driver legendarisk rockeklubb — og stilige folk har laget en så rå, deilig, vellydende parodi på musikal-klisjeene at det er som å velte seg i vaniljepudding med rød saus. 

«Rock of ages»: 
Amerikansk musikalkomedie. 
2012. 
2 timer. 
5år. 
Regi: 
Adam Shankman. 
Med: 
Julianne Hough, Diego Boneta, Tom Cruise, Alec Baldwin, Russell Brand,Catherine Zeta-Jones. 

Jeg kunne ha gitt dette rått ironiske festfyrverkeriet aven rockefilm terningkast seks, men jeg tør ikke, for jeg har tross alt familieå forsørge. 
Men «Rock of ages» er skadefryd-humor av den ekstremt oppmuntrendesorten som bare kan utkonkurreres hvis det blir avslørt at Grete Faremo vardopa da hun møtte Stortingets kontrollkomité. 

Handlingen er deilig og dum som ei Facebook-side med bilderav nostalgiske sjokolademerker. 
Sherrie er den enkle provinsjenta som kommertil Hollywood for å bli sangerinne (uten å tape seg selv), og Drew errockemusiker som jobber i baren på den legendariske klubben The Bourbon, derAlec Baldwin går rundt i gardinhår som bare matches av hans lakoniskelivsoppfatninger. 
Assistenten spilles med høy aldersgrense av Russell Brand,men filmen er tillatt for femåringer på tross av så omfattende omgang med spritog sex at småbarnsforeldre vil ringe bistandsadvokaten sin. 

Nok en konvensjonslek: 
De puritanske vil stengerockeklubben, for de liker ikke rock. 

Så kommer Tom Cruise inn i filmen. 
Han er den legendariskevokalisten Stacey Jaxx med en overkropp som antakelig ble stjålet fra DaVinci-museet, og en mumlende, gåtefull omgangsform som får ham til å minnemistenkelig om Morten Harket. 
«Du og jeg. 
Du og jeg. 
Må brenne ned stedet, forellers blir føniksen innestengt.» 
Han er så bra, han er så bra at den blide,men ubarmhjertige humoren funker som en elefant-rasjon av adrenaliner ogendorfiner. 

Malin Akerman stikker innom for å holde den gode talen om atJaxx har mistet seg selv i rockekavet, og så synger alle skuespillerne såkjente sanger at du føler at førjula ga deg en luksus-versjon av Beat for Beatuten Houston-etterlikninger. 
Blandingen av ironi og musikkglede lager et slagsmirakelbrygg. 
Når Russell Brand synger kjærlighetsduett med Alec Baldwin i «Ican't fight this feeling anymore», er det som om alle følsomme musikaler somnoensinne er laga, blir driti ut med vakker vennlighet og pedagogisk innlevelse.Catherine Zeta-Jones battlersin kjerkeheksete «We're not gonna take it» mot Russell Brands opprørskehistorieundervisning «We built this city on rock 'n roll». 
Og igjen denfabelaktige Cruise, som synger annenstemme på Foreigners «I wanna know whatlove is» etter at en starstruck liten Sherrie har betrodd ham: 
«Din musikkhjalp meg da marsvinet døde». 

I «Rock of ages» er det også mange fine hårfasonger for deresom blir litt frosne i sjela av å se skinheads på fotballbanen. 
",1
"Dystert
Regi: 
Silvio Soldini. 
Med: 
Ivan Franek, Barbara Lukesova. 
It. drama. 
11 år. 

Fascinerende hovedperson i et drama der tristesse og desperasjon spiller hovedrollen. 

Italieneren Silvio Soldini har laget film av den ungarske forfatter Agota Kristofs roman «I går». 

Fortellingen er lagt til Sveits, der en tidligere øst-europer jobber på klokkefabrikk. 

Tobias (fascinerende godt spilt av Ivan Franek) rømte hjemmefra som ung gutt etter å ha begått en kriminell handling. 

Livet hans er traurig, det er grått, trist og fattigslig på alle måter. 

Skildringen av tilværelsen i et østeuropeisk eksil-miljø er med sine klare detaljer både troverdig og tett, men ganske så dystert. 

Tobias' halmstrå i livet er drømmen om barndomsvenninnen Line. 

Da hun plutselig dukker opp som arbeider på samme fabrikk frigjøres både handlekraft og følelser hos den prøvede mannen. 

Vi skal gjennom mange triste og tragiske hendeleser før filmen kulminerer med ro, og løfte om et lysere liv. 

Det hele blir litt i tyngste laget. 
",1
"Grim
En katastrofe av ukjent art har drept nesten at liv på jordkloden. 
Det finnes ikke noe mat lenger - ingen dyr å spise, ikke noe korn som gror. 
De siste trærne, de som har klamret seg til marken lengst, er i ferd med å falle. 

Menneskene som overlevde har tatt selvmord eller sluttet seg til kannibalbander. 
Her og der finnes det fremdeles spredte gode mennesker, som prøver å overleve etter fattig evne. 
Så som en far (Mortensen) og hans sønn (Smit-McPhee), i ferd med å krysse det som er igjen av USA på vei sørover for vinteren. 

Cormac McCarthys Pulitzer-prisvinnende bok fra 2006 er for lengst etablert som en moderne klassiker. 
At noen ville komme til å lage film av den, var nesten uunngåelig, og jobben kunne definitivt ha gått til en mindre kyndig regissør enn australske Hillcoat. 

Det har gått bra, men kanskje ikke bra nok. 
McCarthys poetisk prosa lar seg vanskelig overføre til dialog, men rent visuelt har Hillcoat lyktes i å skape noe nært et optimalt dystopisk ødeland: 
En grim post-sivilisasjon i sort og hvitt, skitten og støvete - en verden etter verden. 

I 2010 er det selvsagt mer fristende enn noen gang å se «The Road» som en fabel om hva menneskets egne miljøherjinger kan føre til. 
Men dypest er dette en eksistensiell elegi som stiller spørsmålet: 
Kan godhet og omsorg leve i en verden der det ikke er noe igjen? 

Nick Cave og Warren Ellis' sentimentale filmmusikk er til tider noe forstyrrende - dette er en film som kunne ha nytt godt av mer stillhet og naturlige lyder. 
Bruken av «flashbacks» til livet før katastrofen, føles ikke helt forløst. 

«The Road» er blitt en god film du ikke snart vil glemme. 
Men den hadde liksom trengt å være briljant. 

MORTEN STÅLE NILSEN 
",1
"Fyllerør
En middelmådig Russell Brand serverer en overdose britisk vidd med et underskudd av sjarm i «Arthur». 

FILM: 
Russell Brand forteller i sin svært så underholdende, velformulerte og ytterst selvutleverende selvbiografi om en oppvekst som besto av mye tv-titting. 
Hans store favoritter på den lille skjermen var Monty Python og komikerparet Peter Cook og Dudley Moore. 

Det er delvis på grunn av disse udødelige komikerne at Russell Brand er blitt en stor entertainer — i rollen som seg selv. 
Men det er ikke alltid man kan spille seg selv. 
Det fungerer best i intervjuer 
— Brand er en av verdens mest talentfulle talkshow-gjester. 
Han kan også slippe unna i rollen som komisk rockestjerne, men «Arthur» krever noe mer. 

Flere skyldige 

For et par måneder siden så jeg «Arthur» (1981), Dudley Moores store suksess og tenkte — delvis påvirket av nostalgi on the rocks — at dette er en film som har holdt seg ganske bra. 
Alkoholikeren Moore er både morsom og sjarmerende som den alkoholiserte milliardæren Arthur Bach, John Gielgud fortjente sin Oscar for beste birolle og Christopher Cross synger vakkert. 

Den nye versjonen mangler mye av originalens sjarme. 
Dette skyldes i stor grad Russell Brands begrensede evner som skuespiller, men han er ikke den eneste synderen. 
Regissør Jason Winer har gjort suksess med komiserien «Modern Family», men du kan lese i Helen Mirrens ansikt (Arthurs nanny) at hun føler seg fanget i en middelmådig komedie. 
Eneste lyspunkt er indiebabe Greta Gerwig («Greenberg») i Liza Minnelli-rollen. 

Pustevansker 

Det paradoksale er at resultatet blir så humørløst når Peter Baynhams manus består av en endeløs rekke one-linere som kunne vært svært lattervekkende — hvis han hadde visst å porsjonere dem ut i passelige doser. 
I stedet pøser han på med erkebritisk vidd uten pusterom der karakterene kan få utvikle seg. 

Oppsummert: 
Winer tror han regisserer en sitcom, Baynham har skrevet en altfor lang sketsj og Russell Brand bør bli talkshowgjest på heltid. 
«Arthur» funker best som lærepenge for andre skuespillere i medvind: 
Ikke tro du kan spille din barndomshelt på film, bare fordi vennene dine sier at du likner litt. 
Snart skal Sacha Baron Cohen (Borat) spille Freddie Mercury. 
Jeg gruer meg allerede. 
",0
"Asterix:Byplanleggeren 

Eventyrlysten drukner blant romerske drabantbyer. 

Etter femten animasjons- og spillefilmer har de franske ikonene Asterix og Obelix tatt stedet inn i tre dimensjoner med Byplanleggeren. 
Filmen er den første digitalt animerte fortellingen, basert på de berømte tegneserieheftene til René Goscinny og Albert Uderzo. 

Livet i den lille gallerlandsbyen går sin vante gang med vennlige slåsskamper, villsvinkjøtt på bordet og et sterkt samhold. 
En dag bestemmer Caesar seg, etter mange mislykkede angrep, for at måten han kan bli kvitt de fastgrodde innbyggerne i den ytterliggende provinsen er å assimilere dem kulturelt. 

Ved å bygge opp en ny storby rundt landsbyen kan gallerne ikke annet enn å slutte seg til det overlegne romerske liv. 

Filmen handler derfor lite om eventyrene og utfordringene til Asterix og Obelix, men mye om problemene som oppstår med innvandring og presset på kulturell identitet. 
For hva kjennetegner en ekte galler? 

Det masseproduserte og passiviserende samfunnet som Caesar drar med seg til utkantprovinsene fortrenger i Asterix: 
Byplanleggeren raskt de etablerte normene. 
Samholdet i gallerlandsbyen forvitrer som dugg for solen, og i sin nye komfortable livsstil i en treroms leilighet i en høyblokk har ikke de tidligere så stolte gallerne en gang tatt vare på sin styrkedrikk. 

Asterix: 
Byplanleggeren sitt mest dramatiske øyeblikk er når dette feiltrinnet endelig blir klart for hele landsbyen, og Miraculix på sparket ordner opp og lager mer av godsakene. 

Kulturkamp 

Kampen mellom tradisjon og det moderne liv, og presset fra en sterk ytre kultur, tegner et omriss av en historie om å ta vare på hva som gjør oss unike. 
Men i stedet for å la Asterix og Obelix stå i sentrum for en slik omveltning forteller filmskaper Alexandre Astier om denne problemstillingen gjennom byplanlegging og boligblokker. 
Et ganske så kjedelig fortellergrep som også gjør budskapet utydelig og utilgjengelig for de minste. 

Overgangen til 3D passer likevel figurene godt, og med kjente og dyktige norske stemmeskuespillere er filmen en trygg havn. 

Men med et såpass feilslått utgangspunkt er selv de kjente vendingene og vistene fra Asterix & Obelix sine mange fortellinger ikke morsomme nok. 
Borte er eventyrlysten, nysgjerrigheten og dramatikken – tilbake står ruvende grå romerske boligblokker. 

Les flere anmeldelser av animasjonsfilmer: 
",0
"Mer Montana-mania
Mat for fansen - men hva er det denne filmen forsøker å si? 

HANDLER OM: 
Hannah Montana er en superstjerne, et fenomen, bade i filmens fiktive univers og i virkeligheten forøvrig. 
Men hun er også skolejenta Miley, og idet faren føler at datterens dobbeltliv har gitt henne for mange stjernenykker, tvinger han henne hjem til Tennessee for at hun skal finne tilbake til sitt egentlige jeg og bli mindre materialistisk. 
Dermed blir det cowboys og låvedans for den unge divaen, og Miley må ta stilling til hvem hun egentlig er. 

DOM: 
Det er inneforstått at publikum er kjent med konseptet, og kjøres på med crescendofylte seanser, med Disney Channel-estetikk og knall-og-fall-humor av det enkle slaget. 
Forviklingene går ut på slikt som at Miley/Hannah må være to steder på en gang - det er mange kostymeskift og parykker. 
Mye landsbygdfetisjisme og amerikanske kjerneverdier. 

Og det er greit nok, tidvis fengende. 
Dette er en film laget for å mate Hannah Montanas trofaste fanskare av glitterglade tweens. 
Disney tro er det med en god dose moral og prat om å være seg selv, men budskapet her har blitt ganske forvirret (spoiler alert): 
Idet Hannah endelig gjør et offentlig forsøk på å avsløre sin doble identitet for å være ekte, slik hun har lært på bondelandet, møtes forsøket med så mye protester at hun såvidt rekker være seg selv i en sang for hun tar sitt alter ego tilbake, etter argumenter som: 
Du vil vel ikke ødelegge drømmene deres? 
Det er det Hannah Montana handler om. 

Så gullkua får leve, og Hannah Montana-maskineriet kan valse videre inn i nye ungpikehjerter. 
Men akkurat hva som skulle være budskapet i denne filmen, forblir uklart. 
",0
"Julegaven fra Gore
Når det kommer en helaftens Simpsons-film, blir spørsmålet uvegerlig: 
Er dette morsomt, eller er det bare gjenkjennelig. 

«The Simpsons Movie» er gjenkjennelig, men som en solid demonstrasjon av moro-makt: 
«Vi er fremdeles så vanvittig bra til å lage dette, at vi kunne ha fylt 12 timer til, og dere ville fremdeles ha ledd. 
Men vi gidder ikke.» 

Simpsons-filmen klarer å gjøre det som FN-beskytterne av et konstant klima aldri helt fikk til: 
Filmen driter ut forsøpling av naturen, og den valser elegant og sarkastisk over alle som forsøker å bortforklare miljøproblemer. 
Man får lyst til å stanse filmen og rope «Vi resirkulerer all plast i vår familie. Æresord!». 
Ikke på grunn av vannstanden, som kanskje ikke heter vannstand om 190 år, men Edvard. 
Nei, den råe filmen klarer å formidle det mye enklere miljøstandpunktet at du ikke skal forsøple verden rundt deg for den blir både stygg og usunn av det. 

Historien er ikke sann. 
Homer tar med hjem en slaktetrua gris som han forkjæler slik han burde gjort med ungene sine. 
Derved oppstår en kontainer med møkk, og den velter han i Lake Springfield, som egentlig ikke tålte mer skit. 
Ekornet muterer. 
Presidenten kupler inn Springfield, og byen blir fjerna fra gps-ene. 

Etter en fantastisk flukt til Alaska må Homer ta sin skjebne på alvor og redde hjembyen. 
Det er så bra gjort. 

De som lager Simpsons er guder. 
Ikke Gud. 
Guder. 
Det er en forskjell der. 
De som lager havreflarn er også guder. 
",1
"Blant kannibaler og synske i verdensrommet
Storyen i denne science fiction-filmen er ikke det helt store. 
Men de av dere som digger spektakulære actionscener i et framtidig verdensrom, bør få tilfredsstilt behovet med «Serenity». 

Manus og regi er av Joss Whedon, («Buffy the vampire slayer», «Angel»). 
Starten tynges av en altfor pratsom introduksjon til konflikten. 
Mannskapet på romskipet «Serenity» har overlevd en galaktisk borgerkrig. 
Nå må de kjempe dels mot kannibalske vesener kalt «plyndrerne», dels mot den onde lederen av den planetariske alliansen som vant krigen. 

Jeg liker humoren i Whedons skildring av mannskapet på «Serenity». 
Stadig leverer de replikker som punkterer forsøket på å være verdensrommets store tøffinger. 
Selv skyteglade Jayne (Adam Baldwin) har en god porsjon selvironi. 

Whedon skaper en gjeng individer med et visst særpreg. 
Slik kan den enkelte publikummer finne en figur man (til en viss grad) kan identifisere seg med og heie på i krigen. 
Men hvorfor løper skjønnheten Inara rundt i aftenkjole? 
Gjetning: 
For at vi skal ha noe pent å se på. 

Så braker det løs. 
Igjen og igjen. 
Gnister fyker, eksplosjoner dundrer, våpen knaller og fartøy farer mellom planetene. 
Kannibaler knurrer bak gitrene, våre helter kjemper som besatt. 
Den slemme alliansesjefen har sitt lange, skarpe sverd klar til å spidde motstandere med. 
Whedon stjeler grådig fra andre filmsjangre til sitt sci-fi-produkt. 
Mest påfallende i så måte er den synske 17-åringen River, som besørger to elementer på en gang. 
Dels varsler hun om farer som ligger på lur og avslører komplotter som er begått. 
I neste sekund forvandles den sarte sjelen brått til en kung-fu-slåssende furie. 
Et annet element er mennesker forvandlet til kannibaler, som rappes fra zombiesjangeren. 

For min del blir det i lengste laget å betrakte universets kamphaner og — høner gjennom nesten to timer. 
Men gå nå og ha glede av det, dere som har det. 
",1
"The Act of Killing
En uforglemmelig triumf! 

Dokumentarfilmen The Act of Killing er et bevis på at virkeligheten virkelig kan overgå fantasien. 
En del av virkeligheten her er riktignok iscenesatt, men de absurde resultatene dette skaper forsterker realitetene. 

Regissør Joshua Oppenheimer tegner et tragikomisk portrett av mordere som er ansvarlige for uhyrligheter vi nesten ikke kan forestille oss. 

Filmen beskriver hvor enkelt vi mennesker kan ty til ekstreme handlinger, og hvor vanskelig det kan være å konfrontere oss med det etterpå. 

Dette er en av filmene jeg aldri kommer til å glemme! 

Skryter av massedrap 

Bakgrunnen er opprenskingen av mistenkte kommunister i Indonesia i 1965 og 1966. 
Dødsskvadroner kidnappet, torturerte og drepte rundt en million mennesker med myndighetenes velsignelse. 

Regissør Oppenheimer har filmet flere av de som utførte disse drapene, med et spesielt fokus på den spesielle figuren Anwar Congo. 

Han ikke bare skryter av sine ugjerninger, han virker rett og slett godt fornøyd med det han har utrettet, og er høyt respektert i sine omgivelser. 

Oppenheimer filmer Congo og noen av hans gamle drapsvenner mens de åpent legger ut om metodene de benyttet seg av for å drepe mest mulig effektivt. 

Han får dem også til å gjenskape noen av drapene i regisserte sekvenser som etter sigende skal brukes i en film. 
Det virker ikke som om Anwar Congo og co forstår hvordan disse merkverdige sekvensene får dem til fremstå. 

De går inn i opptakene med et stort engasjement, og later til å tro at de skal fremstå som helter. 
Men Oppenheimers slu plan om konfrontasjon har som mål å få dem til å innse at handlingene ikke er spesielt ærerike. 

Absurde kontraster 

Filmen starter med pyntede kvinner som kommer dansende ut av en diger fiskemunn. 
Det er det første av flere slående bilder som er med på å understreke de absurde kontrastene mellom fortidens handlinger og de involvertes manglende refleksjoner over dem i nåtiden. 

I noen skumle scener kan vi også ane at morderinstinktet fremdeles ligger latent, som når Congo spiller seg selv mens han avhører en kvinne med et spedbarn. 

Jeg får grøsninger, selv om det ikke fremgår om denne og andre gjenskapninger er bare fri fantasi eller speiler en faktisk hendelse. 

The Act of Killing er en uhyre sterk dokumentarfilm der Joshua Oppenheimer gjør noen modige regigrep som raskt kunne ha slått grusomt feil. 

Men ved hjelp av kløktig diplomati og varsomme fremstøt, greier han å dreie mordernes tankegang rundt ugjerningene fra å oppfattes som en herlig drapsfest til den kullsorte tragedien det jo faktisk var. 

The Act of Killing er en svært modig film som fremstår som en uforglemmelig triumf! 
And the Oscar goes to…? 
",1
"Legend of the Seeker S01
Et tamt eventyr som ikke engasjerer. 

Det er alt for langt mellom de gode evetyr-seriene og -filmene. 
Derfor ble jeg veldig glad da jeg fant ut at ABC skulle lage TV av Terry Goodkinds fantasy-serie The Sword of Truth. 

Jeg hadde håpet at Legend of The Seeker kunne være et godt alternativ til de som er sultne på et skikkelig bra eventyr. 
Det håpet gikk fort i tusen knas. 

Må redde verden fra det onde 

Legend of the Seeker foregår i Terry Goodkinds univers. 
Westland og the Midlands er kastet ut i krig mot D'Hara der den onde trollmannen Darken Rahl er hersker. 

Vår helt er Richard Cypher, som får livet sitt totalt forandret etter at faren hans blir brutalt myrdet av Rahl sine tilhengere. 

Richard møter den vakre, men mystiske kvinnen Kahlan Amnell og trollmannen Zeddicus Z'ul Zorander, som overbeviser ham om at han er ""Søkeren"", som er ment å redde verden fra Darken Rahls klør. 
Richard setter derfor ut for å bekjempe den onde trollmannen og for å redde folket fra evig slaveri. 

På veien blir Richard og Kahlan dypt forelsket, men Kahlan bærer på en mørk hemmelighet som gjør at de aldri kan få hverandre. 

Dette er plottet i Legend of The Seeker, men på veien for å bekjempe Darken Rahl møter den lille gruppen selvsagt på en rekke fiender og hindringer. 

Jeg synes at serien fokuserer for mye på disse sidesprangene i historien. 
Resultatet av dette er at vi får mange små historier som ikke engasjerer. 

Serien hadde hevet seg flere hakk om det hadde blitt lagt mer arbeid ned i å gjøre plottet bedre, istedenfor å fokusere på sideplott for å dra serien lenger ut. 

En blanding av Sinbad og Xena 

Er det er mulig å bli underholdt av Legend of The Seeker? 
Svaret er ja. 
Serien er full av velkoreograferte actionsekvenser som er kule å se på. 
Sakte film brukes i overkant mye, men det ser likevel ganske stilig ut. 

Hvis du skal like Legend of the Seeker må du likevel ikke sette så høye krav til kvaliteten på det du ser på. 
For serien er som en blanding av Sinbad Sjøfareren og Xena: Warrior Princess. 

Med tanke på at det er Sam Raimi, produsenten bak Xena og Hercules: The Legendary Journeys som produserer Legend of the Seeker, så er det kanskje ikke så rart! 

Og forstå meg rett, jeg elsket både Xena og Sinbad da jeg var yngre, men er det standarden vi ønsker på tv-serier nå for tiden? 
Tror ikke det! 
Og jada, selvsagt så er ikke spesialeffektene i Legend of the Seeker like horrible som de i Sinbad Sjøfareren, men de er likevel langt under hva man kan forvente seg i dag. 

Hver gang det benyttes magi i serien, som jo er ganske ofte, så er effektene veldig dårlige. 
Det ser falskt og patetisk ut. 

Vakker natur 

Legend of the Seeker produseres i New Zealand, som er kjent for sin vakre natur. 
Dette utnyttes til en viss grad og en del av scenene er spilt inn i flotte omgivelser. 

Likevel så kunne jeg ønske at New Zealands landskap ble brukt mye mer. 
Veldig mange av scenene er nemlig spilt inn i studio med blåskjerm som bakgrunn. 

Det er utrolig frustrerende å se det kunstige lyset som blåskjerm ofte gir, i ansiktet på skuespillerne når de skuer utover en flott utsikt, for eksempel. 
For ikke å snakke om hvor kunstig den konstruerte skogen ser ut! 

Elendig skuespill 

Det verste med Legend of the Seeker er ikke de dårlige spesialeffektene eller den irriterende bruken av blåskjerm. 
Hadde manuset vært bra og skuespillerne gode så kunne jeg sett mellom fingrene på alt dette. 
Det er de imidlertid ikke. 

Dialogen sitter ikke som den skal, og skuespillerprestasjonene er til tider så dårlige at jeg rett og slett blir flau. 

Samtlige av karakterene er overspilte og lite troverdige. 
Jeg er særlig misfornøyd med hovedrolleinnehaver Craig Horner. 
Ofte så er skuespillet hans direkte elendig og dette forbedres ikke akkurat av at manuset også er ganske tarvelig. 

Spesielt synes jeg at forholdet mellom Richard og Kahlan er ekstremt lite troverdig. 
Deres kjærlighet er selve kjernen i historien og handlingen bygger mye på samspillet mellom de to. 
Når dette samspillet er fullstedig blottet for kjemi, er det dermed mye som rakner. 

På grunn av det begredelige skuespillet tror jeg ikke på deres kjærlighet for hverandre, og jeg bryr meg heller ikke om hva som skjer med dem. 

Serien klarer ikke å engasjere meg Richard og Kahlans kamp om å bekjempe Darken Rahl og skape et lykkelig liv sammen. 
Skuespillerne klarer ikke å dra serien opp av gjørma av dårlig manus og spesialeffekter, men graver seg heller lengre ned i dritten. 

Gled deg heller til Game of Thrones 

Jeg har en følelse av at Legend of the Seeker lider på grunn av et lavt budsjett. 
Serien er ikke det spennende eventyret jeg gledet meg til, og mye av grunnen til dette tror jeg bunner ut i lite penger. 

Hvis du har lyst til å se en god eventyrserie foreslår jeg derfor at du venter til HBO kommer med sin serie Game of Thrones. 
Dette eventyrdramaet baserer seg på George R. R. Martins A Song of Ice and Fire. 

Med pengesterke seriemester HBO i ryggen, tror jeg at dette heller er en serie verdt å bruke tiden sin på! 
",0
"Staysman & Lazz – «En godt stekt pizza»
– Soleklare forhåndsfavoritter og soleklare vinnere av sosiale medier. 
Og soleklart forhåndsslaktet. 
Låten – en oppfordring til å gå på moskusfylla – har ikke blitt bedre siden første gang den ble truet på det norske folk. 
Showet er heller ikke noe å skryte av; en blanding av poging og texas square dance – og noen mindre stekte plastpizzaer i kulissene. 
At Kringkastingsorkesteret reiser seg og hopper med rølpegjengen på refrenget, får meg til å miste en viss respekt for KORK. 
Ble litt uvel nå, gitt. 
",0
"Filmanmeldelse:Følg dine drømmer! 

Tre unge karer med høy sjarmfaktor, spenstige hopp og store drømmer er bonusen i denne severdige dokumentaren. 

Regissøren har fulgt tre gutter over noen år; fra elevperioden ved Operaballetten, gjennom øvelser, auditioner, tullprat i garderoben, betroelser, tvil og tro. 

På sitt beste er det en varm, rørende beretning om det å vokse opp og det å følge dine drømmer. 
Vekslingen mellom fokuset på guttene privat og effektive dansescener er fengende. 

Men dramaturgisk sett flyter filmen likevel litt flyktig og på det jevne. 
Enkelte problemstillinger eller utsagn fra gutta kunne godt blitt fulgt opp bedre 

Når det er sagt, så er dette å anbefale for alle ungdommer som drømmer om «å bli noe stort», det være seg en spiss-plass i Real Madrid eller et bein innenfor dansernes Champions League, Royal Ballet School i London - eller hvilket som helst yrke som krever ekstraordinær innsats. 

Lukas, Syvert og Torgeir er tre ulike personligheter, men deres drøm om å bli ballettdansere er stor. 
Lukas er sterkest i troen, de to andre gjennomgår perioder med litt vingling og tanker om det er verdt det. 

Ved å følge guttene gjennom en lengre periode, blir dette en oppvekst-film om en modningsprosess som berører. 
Guttenes personligheter trer fram og de angår oss, både som «vanlige» gutter, og som individer som tidlig i livet har satt seg mål som for mange kan synes uoppnåelige. 

Slit, svette og smerter er vesentlige deler av ungguttenes liv. 
Keitete småfleip forvandles til mandig spenst og styrke i det de gir seg dansen i vold. 

Regissøren kunne med hell latt enkelte resonnementer og kommentarer fått mer plass, boret litt mer inn i dilemmaer som angår guttene, kanskje særlig på et plan utenfor selve dansen. 

Men filmen etterlater en sterk sympati for danseløvene; tre gutter vi heier fram hele veien mot deres mål! 
",1
"Småvitalt om stamming
Småvitalt og småsmart om og omkring talehemmet nerd. 

HANDLER OM: 
Hal er en unggutt i saktmodig skvis. 
Foreldrene skilles, storebror herser, forelskelsene er fåfengt. 
Når så skolens dronning i den særamerikanske skoleidrettsgrenen «debattmesterskap» inviterer til samarbeid og (kanskje) en smule kroppskontakt, blir nederlaget totalt: 
Hal har nemlig en velfungerende hjerne. 
Men et uhyre hemmet taleredskap: 
Han stammer. 
DOM: 
Som allerede antydet: 
En helamerikansk historie, dette. 
Likefullt manussmart og originalt, en typisk nokså vellykket uavhengig amerikansk produskjon; unge mennesker med både vilje og evne til å fortelle underholdende om samfunnets mer smålåtne sider. 
Det blir riktignok litt for smålåtent dette, særlig sånn midtveis. 
Likevel: 
En litt «smal» og rik nok film for elskere av det antydningsvis alternative filmtilbud. 
",1
"Filmanmeldelse «The Death Of Stalin»:Mørk «moro» med massemord 

En komedie så svart at den til slutt ikke er en komedie lenger. 

FARSE/SATIRE 

«The Death Of Stalin» 

England/Frankrike. 
15 år. 
Regi: 
Armando Iannucci. 

Med: Simon Russell Beale, Steve Buscemi, Jason Isaacs, Jeffrey Tambor, Andrea Riseborough. 

Skotske Armando Iannucci har etablert seg som den kullsvarte satirens moderne mester. 
Så langt har han primært konsentrert seg om nyere politisk historie – filmen «In The Loop» (2009), TV-seriene «The Thick Of It» og «Veep» og, om vi går litt tilbake i tid, de skoledannende mediesatirene «The Day Today» (1995) og Steve Coogans krøniker om TV-og radioklovnen Alan Partridge. 

Nå har han kastet sitt desillusjonerte blikk mot Moskva i 1953, og dagene umiddelbart før og umiddelbart etter Josef Stalins død. 
«The Death Of Stalin» er basert på reelle historiske hendelser. 
Resultatet er et hjertet-i-halsen komedieeksperiment, en unik blanding av slapstick-farse og politisk horrorfilm. 

Da Stalin faller om og blir liggende i sitt eget piss 1. mars 1953 (han døde først noen dager senere), begynner hans nærmeste i Sentralkomiteen – innenriksministeren Lavrentij Berija (Russel Beale), Georgij Malenkov (Tambor) og Nikita Khrusjtsjov (Buscemi) med flere – å bekymre seg for hvem som skal erstatte den «uerstattelige» lederen. 

Alle disse har vært støttespillere i Stalins massedrap på sitt eget folk, men nå ivrer de tilsynelatende for en snarlig «avstalinisering». 
Den i våre dager nokså glemte Berija synes lenge å være tyrannens naturlige etterfølger. 
Men hvem vet? 
Her kan alt skje. 

For er det noe «The Death Of Stalin» innprenter oss, er det at politikere er nøyaktig like hjelpeløse som oss vanlige dødelige (bare mye farligere): 
De vet ingen ting. 
De kan planlegge og konspirere så mye de vil (endog «løpe og konspirere samtidig», som det heter i filmens morsomste oneliner). 
Til syvende og sist blir de fleste av dem ofre for tilfeldigheter de ikke kunne forutse. 

Dette gjelder dobbelt opp i et terrorregime der alle går rundt og er redde for å få en kule i pannen hele dagen. 
Alle lever i en tilstand av permanent skrekk, alle rom er avlyttet av det hemmelige politiet. 
Iannuccis film er full av folk som dør og blir torturert – en mann blir henrettet her, en kvinne blir kastet i fengsel der, en annen mann ruller død ned en trapp i bakgrunnen i bildet der to politikere går i gangen og uaffisert snakker om nasjonens fremtid. 

Russell Beale er meget god som ilderen Berija («jeg har dokumenter på dere alle sammen!»), og Jason Isaacs gir oss en befriende karikert marskalk Georgij Zjukov (denne filmens svar på «Blackadder»s Lord Flasheart). 
Jeffrey Tambor kommer ikke helt under huden på den forvirrede og jålete Malenkov, mens Steve Buscemi tufser seg til som en pyjamaskledd Khrusjtsjov. 

Iannuccis har ikke bedt noen av dem å snakke russisk, eller engelsk med russisk aksent, og det er en del moro å hente i at «Zjuvok» høres ut som Liam Gallagher. 
Det har også den effekten at «The Death Of Stalin» løsriver seg fra sin tid, fra Stalin og fra Sovjetunionen. 
Dette kunne ha vært hvor som helst, når som helst – inkludert akkurat nå – synes Iannucci å postulere. 
(Filmen er blitt nektet vist i Russland). 

Eksteriørene i filmen – Den røde plass og så videre – er prangende og store. 
Interiørene, dialogscenene, er intime og klaustrofobiske. 
«The Death Of Stalin» fremstår i hovedsak som et kammerspill. 
Kanskje ville fjernsynsteateret vært det ideelle utløpet for Iannuccis ikke veldig filmatiske stil. 

«The Death Of Stalin» er smart og veldig bitter. 
Den spiller et høyt spill, og skal ha kudos for det. 
Eneste problemet er at den bare unntaksvis fikk meg til å le. 
",1
"Feier lett over Hoover
Filmen om den legendariske FBI-sjefen J. Edgar Hoover går for overfladisk fram i et materiale som egentlig krever grundighet. 
Men Leonardo 
Di Caprio er bra. 

Biografiskdrama. 
USA 2011. 
Regi: 
Clint Eastwood. 
Manus: Dustin Lance Black. 
Med: 
Leonardo DiCaprio, Naomi Watts, Armie Hammer, Judi Dench, Dermot Mulroney, LeaThompson m.fl. Lengde: 
2 timer 17 min. 
Aldersgrense 11 år. 

En svær, fengslende historie pensles ut i storfilmen omden legendariske FBI-sjefen J. Edgar Hoovers liv og virke i over 50 år. 
Enformidabel og kontroversiell personlighet som ledet det føderaleetterforskningsorganet fra 1924 til sin død i 1972. 
Historier og hendelser iløpet av disse årene er nesten utrolige. 
Og nifst aktuelle. 
Men tittelenantyder at det er mennesket J. Edgar Hoover det først og fremst skal handle om. 

Også som privatperson var J. Edgar litt av en karakter: ensosialt klønete nerd, som etter hvert som makten ble større utviklet enlegendarisk smålighet og klare, paranoide trekk. 
Han var også visjonær og enlojal venn, som gjennom hele livet undertrykte sin homofile legning. 
LeonardoDiCaprio portretterer denne merkelige, sammensatte mannen aldeles mesterlig ilivets forskjellige faser. 

Så hvorfor er ikke ""J. 
Edgar"" en aldeles fantastiskfilm? 

Svaret er omfanget. 
Historien er rett og slett for svær ogfinner sted over for lang tid til at det er mulig å lage en virkelig fantastiskkinofilm av den. 
Der de historiske faktaroper om grundighet og analyse, skrapes det bare lett i overflaten. 
Når altskal med, både privat og på jobb, blir resultatet for vinglete og foroverfladisk. 
Dessverre. 

I rammefortellingen dikterer en aldrende J. Edgar Hooversine memoarer til stadig nye vakre, mannlige sekretærer. 
Etter hvert som denkronologiske historien berettes, får vi sporadiske tilbakeblikk. 
Helt fra da J.Edgar som 24-åring fikk interessen for etterforskning og bekjempelse avbolsjeviker vakt, til hans private, hemmelige arkiv blir jaktet på avpresidenten selv etter hans død. 

Hoover ledet FBI gjennom åtte presidentperioder og trekriger, og var USAs mektigste mann. 
Gangsterkrigene på 30-tallet,Lindbergh-kidnappingen, avlytting av president Kennedy og Martin Luther King ersentrale saker også i filmen, mens den hemmelige avlyttingen av påståttesovjetagenter og Hoovers etter hvert sterke motvilje mot å bekjempe mafiaen erutelatt. 

I stedet er mye plass viet til forholdet til moren og detlatent homofile forholdet til FBIs nestkommanderende Clyde Tolson. 
Men baresporadisk får vi et innblikk i hva så mye makt gjør med et menneske som leverhelt og fullt for jobben, og som må undertrykke sitt sanne jeg. 

Det rette formatet for Hoovers historie er en miniserie fortv. 
På seks episoder, minst. 
Det haddevært noe! 
",1
"Dommedag og håp
Ufattelig ambisiøs og alvorlig film om eksistensielle spørsmål. 
Om filmen når frem til sitt publikum, er høyst usikkert. 

«Dette er for faen ingen rettssak?» skriker Samuel Frölers rollefigur til sin kvinne 
- Ellen Dorrit Petersen i «Pax». 
Flyet de deler med åtte andre skjebnemerkede personer - og et transplantasjonshjerte - er i ferd med å styrte; det nærmer seg et klimaks i åtte menneskers til dels skakkjørte og ødelagte liv. 
Nei, det er ingen rettssak det dreier seg om; det er selveste dommedag som nærmer seg, på høyst konkret vis. 

Før man kommer så langt, er vi blitt presentert for de åtte gjennom raske og heftige skisser av deres livs ulykker. 
Og for å være helt ærlig: 
Det er ikke måte på. 

Det går stort sett i svart, i ulykker, i sorg, i tapte livsløgner. 
Det er en slags vakker og intenst dyster malstrøm av menneskelig tilkortkommethet, ondskap, kjærlighet og nedturer, der menneskene enten skader seg selv eller blir skadet av andre. 

«Jag tror på köttets lust og på själens ubotliga ensamhet» sier den svenske skribenten Hjalmar Söderberg. 
Omtrent samme trosbekjennelse har ført filmens viktigste personer ut i et tilsynelatende uføre. 
For noen av dem er det riktignok mulig det finnes en Gud. 
Men knapt nok noen frelse. 

Men så kommer flyturen, så kommer den mulige dommedag. 
Og mye forandres. 

Det mangler altså verken alvor eller ambisjoner i «PAX». 
«Pax» betyr for øvrig «fred» på latin - men har et helt arsenal av andre tydningsmuligheter i seg; åpenbart tilsiktet. 

Dette tolkningsmylderet er filmens største svakhet. 
Regissøren vil så mye, at det nærmer seg desperasjon. 
Da er det ikke til å unngå at fortellertekniske grep her og der blir direkte maniske. 
Man får aldri pustepauser, små smilehull eller fordøyelsesmuligheter. 
Og nettopp i dette faktum har filmen et stort formidlingsproblem; det blir rett og slett for mye av nokså mye. 

Men teknisk er filmen god; godt foto, rikt - men kanskje vel insisterende - lydbilde, skuespillere som jobber febrilt. 
Og slutten er forløsende: 
Jo visst kommer det noe uhyre livsbejaende ut av det hele. 
",0
"Die Hard 5:Bedre enn bra nok 

Action-scenene bærer den femte ""Die hard""-filmen, for det finnes verken engasjerende følsomhet eller elegante replikker mellom far og sønn McClane når de destruerer det som er igjen av Russland. 
Og deretter spøkelseskraftverket i Tsjernobyl. 

A good day to die 

USA. 
2013. 
1 time, 37 minutter. 
15 år. 
Regi: John Moore. 
Med: 
Bruce Willis, Jay Courtney, Sebasitan Koch, Yulia Snigir. 

Er det sånn at du husker John McClane som en familiekjær steelcar-cowboy som kom dettende i hvit t-skjorte gjennom glassruter? 
Han gjør det igjen. 
Bruce Willis spiller politimannen fra New York helt på grensen til det utidig rutinerte, men han klarer seg akkurat, for han har fanden i øyerynkene og han kan si til og med ganske flate replikker med scenevant showsug. 
Jeg får av og til en forstyrrende følelse av å se Han Innante med Modern Warfare-tunge automatvåpen. 
Men det varer ikke så lenge. 
Det er egentlig mest skallen som likner. 

Russerne er stort sett proteinhjerna torpedoer med panser-torsoer, og de ser ut som analfabetiske statister fra en Dolph Lundgren-film. 
Det er det tunge, heftige actionkjøret som redder filmen når «Max Payne»-regissøren John Moore slipper løs sin vedvarende utryddelsesstøy på sart høyttaler-elektronikk. 

«Die hard» var den selvutslettende omsorgens film, der Willis trengte inn i en kapra skyskraper med sitt uutslettelige sprangridning-utrop «yippi ki yay». 
Han redda den perfekte hustru-skuespilleren Bonnie Bedelia og blødde overfladisk. 
Mannen var motoren. 
25 år seinere er det maskinen som er mester. 
Allerede tidlig i filmen gjennomfører Moore et demolition derby gjennom Moskvas gater der Willis på sitt beste overkjører rushtrafikken i sin robuste Mercedes, mens bilmerker fra flere verdenshjørner kaster seg rundt i sanseløse turnoppvisninger og blir knust til resirkulasjonsmaterale som tyggegummi-Ladaer. 
Biler i spagaten. 
Biler i pilates-stillinger. 

En del av dette er nok computergrafikk, men mye nok ser ut som stunts. 
Vi liker det. 
Skikkelig vond jernverk. 
Og særlig i naboskapet til rikelige eufemiseringer av det vi som barn kalte plaffing. 

Handlingen starter som pysestoff. 
En fengsla dissident blir trua av en slags russisk Alec Baldwin som påstår at han eier alle i rettssalen, en påminnelse om det vidunderlige demokratiet som oppsto etter Gorbatsjov. 
På nattklubb der menn sikkert snakker respektløst til unge jenter, skyter McClanes sønn John en rik mann og blir arrestert. 
Det gjør at den amerikanske politimannen må ta Aeroflot til Moskva for å redde gutten, men ting er ikke helt slik de ser ut. 
Jeg røper ikke det. 
Sønnen er sur og McClane litt defensiv, og for å være helt ærlig ønska jeg at de skulle komme bort fra hverandre ganske kvikt. 

Det er slutt på den tida da film-ungdom var spedlemma, men pene små fyrer. 
Den unge McClane spilles av den unge australieren Jay Courtney fra tv-serien «Spartacus», som er omtrent like høy som Willis, men er firkanta som en Minecraft-Steve. 
Han har fjeset og humøret til Vinnie Jones og blir ikke tålelig før han omsider smiler. 
Far og sønn driver med kjerringaktig småkrangling, og samtalene kommer ikke til å skape forventninger om at replikk-forfatterne i USA er på bedringens vei. 
Både dattera til den antatte Komarov og unge McClane sutrer om at fedrene bare var på jobb hele tida. 
I ei tid da halve USA går arbeidsledige klager denne filmen på de som faktisk utøver et yrke. 
Det er ikke bare sviskete Oprah-skitt, men politisk umusikalsk i tillegg. 

Filmen redder seg av gårde til det mest uventa stedet i verden. 
Skurkene ikler seg drakter som ville ha holdt infuensaen ute i en heftig stavangervinter og tar seg inn i spøkelsesverket i Tsjernobyl. 
Dit kommer også McClane-familien i tynt sommertøy, og de gir seg ikke før skurker blir rotorkutta slik man ellers bare ser i Happy Wheels (sjekk google). 

Hvis folk ikke hadde snakket til hverandre i det hele tatt, ville denne filmen vært perfekt. 
Nå er den bare litt mer enn bra nok. 

Følg meg på Twitter: 
@arilabra 
",1
"Kvalmende morsom børs-hedonisme
Tre timer går som en fornøyelig røyk i selskap med aksje-ulven Jordan Belfort, i Leonardo DiCaprios skikkelse. 

Teambuilding i aksjemeglerfirmaet Stratton Oakmont betød for eksempel innleide horer og dvergkasting på blink. 
Eller en tur på sjefens 170 fots luksusyacht med så mye kokain på kjøpet du bare orket. 
Og de ansatte elsket sjefen sin, Jordan Belfort (Leonardo DiCaprio) for det. 
Og for millionene de tjente i provisjoner ved å pushe stadig nye, tvilsomme aksjetransaksjoner på godtroende kunder. 

Meningsløs kynisme 

Moralsk forarget nå? 
Selvsagt! 
Men det er ikke den følelsen regissør Martin Scorsese og Leonardo DiCaprio går for i den på alle måter ekstravagante storfilmen ""The wolf of Wall Street"" (TWOWS). 
For vi skal først og fremst underholdes og kvalmes (to sider av samme sak her) av det ville livet som leves ut, bare fordi aksjeselgerne har råd og lyst. 
Deretter gapskratte av dem når de er teite, sleipe og rusa. 
Og så med et sukk konstatere hvor kynisk og meningsløs kapitalismen og materialismen kan være. 

Basert på Jordan Belforts bestselgende selvbiografi, ligger synsvinkelen stramt hos aksjemegleren selv. 
Leonardo DiCaprio tar den helt ut som Belfort, og viser et hittil ukjent komisk talent. 
Her framstår han – på godt og vondt – som det hedonistiske og kreative selgergeniet han var. 
Allerede tidlig i 20-årene øynet han sjansen til startet børskarusellen igjen etter krakket i 1987. 
Nyrik og overveldet unte han seg alt livet har å by på i bisarre mengder og varianter: 
Biler, klokker, vakre kvinner, narkotika, luksusyacht, herregård og helikopter. 
De vanlige tingene når man stolt skal vise at man har lykkes i det de tror ""alle"" drømmer om: å bli uanstendig søkkrik. 
Og selv da FBI pustet ham i nakken, fortsatte festen. 

Lurer seg innpå 

Belfort framstiller seg selv som en helt med skurketrekk, en som bare utnyttet de mulighetene systemet åpnet for, en som tok stor risiko, vant noen og tapte noen. 
Man kan argumentere for at både systemkritikken og den enkeltes personlige ansvar er ofret for underholdning og komikk i TWOWS. 
Men en typisk Scorsese-film om emnet hadde bare appellert til ""menigheten"". 
Her lurer Scorsese seg innpå, smart og morsomt. 
Med glimrende skuespillere i alle biroller, og med en rekke filmatiske finesser som løfter TWOWS opp fra den tradisjonelle følelsen av Hollywood-storfilm. 
",1
"Null og niks
Denne filmen finnes. 
Det er det beste man kan si om den. 
",0
"Detroit
En kruttønne som smeller litt ujevnt. 

Regissør Kathryn Bigelows film om voldelige raseopptøyer i 1967, er en kruttønne som smeller litt ujevnt. 
Den har en intens nerve gjennom store deler av spilletiden, men er også litt for lang og virker til tider unødig unyansert. 

Bigelow skaper et skille mellom filmens gode og onde personer som virker tilgjort og konstruert. 
Tematikken burde være sterk nok i seg selv. 

Likevel er Detroit et utfordrende og velgjort drama med åpenbare paralleller til motsetninger som fremdeles skaper friksjon i det amerikanske samfunnet. 

Leter etter mistenkt snikskytter 

Filmen er basert på en svært alvorlig hendelse på Algiers Hotel i Detroit under opptøyer en julinatt i 1967. 
Vi følger blant andre den vordende artisten Larry (Algee Smith), Vietnam-veteranen Greene (Anthony Mackie) og frisøren Julie (Hannah Murray - Gilly i Game of Thrones). 

De, med flere, blir involvert når politioffiserene Krauss (Will Poulter), Flynn (Ben O'Toole), sikkerhetsvakten Dismukes (John Boyega) og soldater fra nasjonalgarden rykker inn i hotellet for å finne en mistenkt snikskytter. 
Situasjonen eskalerer snart til å gjelde liv og død. 

Filmens innledning skaper en trykkende atmosfære, der spenningen mellom deler av Detroits afroamerikanske befolkning og den hovedsakelig hvite politistyrken beskrives dramatisk og virkningsfullt. 

Tidskoloritten gjør at vi umiddelbart transporteres tilbake til 1968, med grovkornete bilder, tidsriktig musikk og mote. 
Selv figurene er strippet for nåtidens atferd og væremåter. 

Kathryn Bigelow skaper et bilde av datidens Detroit som fremstår troverdig, der motsetningene mellom sorte og hvite er på bristepunktet, og der lovens menn ikke nødvendigvis følger loven selv. 

Hendelsen på Algiers Hotel blir stadig mer intens, etter hvert som politimennene tar i bruk tøffere metoder for å få gjestene til å snakke. 
Deres frykt står i skarp kontrast til politiets aggresjon. 

Indre spenning og ytre dramatikk 

Ett problem med historien, er at flere av de anholdte tilsynelatende lett kunne ha gitt svar på ett enkelt spørsmål som kunne ha dempet situasjonen, men holder kjeft av årsaker som ikke forklares. 
Det må i så fall handle om ren frykt for de involverte politimennene. 

Will Poulter er god som den moralsk forkastelige Krauss, som innledningsvis virker å ha et realistisk syn på byens problemer, men som raskt etableres som en skyteglad rasist. 
Ben O'Toole er en god makker som den nærmest sadistiske Flynn, med en karakteristisk ond pannelugg som henger ned fra et ellers velfrisert hode. 

Det er ingen tvil om at deres roller er ment å hates, noe de oppnår, men det kan i blant virke noe overdrevent gjort. 
De er bare veldig onde. 
Kanskje ville historien gjort enda større inntrykk dersom disse figurene hadde en mer normalisert forankring til virkeligheten. 

Kathryn Bigelow regisserer med den samme teften for indre spenning og ytre dramatikk som hun viste med både The Hurt Locker og Zero Dark Thirty, begge skrevet av Mark Boal, som også står for manuset i Detroit. 

En tekstplakat helt i slutten av filmen forteller at deler av handlingen er konstruert og dramatisert ut i fra vitneutsagn. 
Det kan også virke som om filmen faktisk nedtoner noe av det som skjedde, slik det er blitt beskrevet i flere artikler på internett, mens andre hendelser må være ren gjetning. 

Detroit fremstår likevel som en sannferdig skildring av en uhyrlig hendelse og omstendighetene som gjorde den mulig. 
Filmen får blodet til å koke midtveis, men bruker for lang tid på etterspillet 
",1
"Film:TV-krim med noe ekstra 

Konvensjonelt plott, meget god produksjon! 

Dette er den første filmen i en serie basert på den danske krimkongen Jussi Adler Olsens bøker. 

Det handler om visekriminalkommissær (ca. politiførstebetjent) Carl Mørck, som etter en dramatisk arrestasjon med tragisk utgang for kolleger, blir satt til papirarbeid i den nyetablerte Avdeling Q. Den skal primært henlegge gamle saker. 

Men tro du ikke verdens staeste politimann finner varme spor?? 

Krimserier er definitivt in. 
I Norden er det særlig svenskene som har gått foran. 
Men vi i Norge er kommet godt etter. 
Og kanskje er danskene mesterne, etter «Forbrytelsen» og «Broen». 

Det er TV-serier. 
Men det er nettopp sammensmeltingen av de to mediene, kino og TV, som kjennetegner sjangerens utvikling. 
Både produksjonsteknisk, dramaturgisk og billedmessig har de to mediene smeltet mer og mer sammen; det er knapt til å se forskjell på det som blir laget i «Nordic Noir» for tiden. 

Som i denne filmen, «Kvinnen i buret». 
Det er hardbarket krim, håndholdte kameraer tett på handling og personer, mye kornet lys, mye personlig desperasjon. 

Nikolaj Lie Kaas' Carl Mørck er en skadet sjel. 
Humørløs, personlig hjelpeløs, sorgtynget av flere årsaker. 
Men, altså: 
En utrolig effektiv og dyktig politimann. 
Som sidekick har han med svenske Fares Fares, som vi kjenner godt fra hans bror, regissøren Josef Fares, ofte muntert/tragiske sideblikk på det svenske samfunnet. 
Her, altså, av ørlite uforklarlige grunner som dansk politimann. 
Men helt logisk i sin personlige og temperamentsmessige utfylling av hovedpersonen. 

Foto er lekkert, den dramatiske utvikling upåklagelig, musikken sitter som et skudd; dette er krimfortelling i den mest tenkelige effektive innpakninning; det holder i massevis til det store lerretet. 

Det eneste som trekker noe ned, er når man lager kinokrim, venter vi litt mer, noe ekstra en tilleggsdimensjon også i selve plottet filmen dreier om. 

Det får vi ikke. 
",1
"Olsenbanden junior i krigen
Jeg kommer fra en etterkrigsheim der far ble smuglet til Sverige under krigen og kom tilbake i uniform og tilbrakte mange år med helst ikke å ville snakke om. 
Det gjorde nok at annen verdenskrig føltes om en alvorlig ting. 

Åpningsmøtet med de aktiviseringskåte guttungene i «Max Manus» var et sjokk for meg, for plutselig virket det som om motstandsbevegelsen i Norge hadde fått sin «Olsenbanden Junior»-film. 
Aksel Hennie og kameratene hans signaliserer innledningsvis en oppkvikket reality show-tilnærming til okkupasjonen av Norge. 

OK. 
De var unge. 
Men umodenhet er ikke den eneste måten å skildre ungdom på. 
Og om det var sånn at motstanden i Norge ble til for å tilfredsstille livlig eventyrlyst, så burde den teorien vært poengtert i manus: 
De trodde egentlig at krigen var en epleslang. 

Hei hei, takk for sist. 
Hei hei, Max Manus. 
Samtalene virker guttebok-aktige, og fortellerstemmen er plagsomt yndig. 

Det fornemmes som Stompa og Bodø i verdenskrigen, og hvalpifiseringa legger det barneromsfriske stemningsteppet som resten av filmen skal vandre på. 
Derfor virker det skøyeraktig da Hennie må kaste seg gjennom vindu og havner bevoktet på sykehus etter. 
Det virker ikke troverdig da sjukepleiersken sier «Slå meg, ellers trur dei at eg var med på det», for hvor skulle den rømte fangen ellers ha fått ei gips-tang? 
Postordre? 
Dette er klisjeer som virker vittige i Steven Seagal-filmer, men som forgifter et dokudrama. 
Mangelen på stø forteller-originalitet forsterker åpnings-inntrykket av at filmskaperne ikke aner hva de holder på med, eller hvilken film de tar sikte på å lage. 

Valget av Aksel Hennie er dessuten problematisk. 
Han er sikkert en stilig skuespiller i en romantisk komedie, men i rollen som sabotør med dødsforakt blir det noe DiCaprio-aktig veikt ved ham. 

Tenk deg at Arne Skouen i 1957 valgte Henki Kolstad til å spille Jan Baalsrud i «Ni liv» i stedet for Jack Fjeldstad. 
Det ville ikke vært samme filmen. 
Det finnes noen skuespillere som er laga for å spille Baalsrud-er, og noen skuespillere som er laget for å spille Petter Gran i «Vi gifter oss». 
De to skal aldri blandes. 

Skuespillervalget bidrar også til at jeg opplever guttenes eksiltilværelse i uniform som en «Operasjon Løvsprett»-begivenhet, der Hennie minner meg om en litt kortvokst Per Asplin. 

Jeg tror heller ikke jeg skal nevne Synnøve Solbakken-parodien med de lyse flettene og strikkekofta som blir oppvarta av operette-pen og trekvart-sympatisk stas-tysker. 
Hun er en sånn filmskikkelse som vekker støyende jubel på gutte-vorspiel, og hun bidrar generøst til at midtdelen av «Max Manus» har «Allå Allå»-tilbøyeligheter. 

Jeg nevner heller ikke scenen der sabotørene møter en tysker som later som om han vil røpe Gestapo-hemmeligheter til to norske guttunger. 
Den går de oppvakte motstandsfolka på, selv om det det lille kafélokalet også rommer to SS-arketyper i skinnende svarte lærfrakker. 
De ser ut som Mel Brooks-parodier og skuler med så onde blikk at de antakelig kunne vært brukt i prevensjonsmidler. 
Den ene spilles av manusforfatteren. 
Cameoen er en hehe-ting. 
Wir sind Das Gestapo, und wir möchte gern für Ihr singen. 

Da filmen nærmer seg klimaks, har den ennå ikke bygd opp noe som likner målbare eller målførende personligheter. 
Dette er en høflig film, og alle de spørsmålene som man kunne tenke seg å stille etter seksti år, blir like ukommenterte som lukta av ny fis i en kongebursdag. 
Lenge har jeg følelsen av at hovedhensikten har vært å ikke fornærme døde eller levende. 

Til slutt sprenger de «Donau», som i følge dialogen skjer for at ikke tyske soldater skal kunne reise til Østfronten. 
Det er ei pinglete greie. 
Jeg vil tro at det finnes sprekere eksplosjonsscener i filmene til medieelever i videregående. 
Alvoret før denne sprengningen er bedre enn resten av filmen. 
Men klimaks er som stjerneskudd i en nyttårsfeiring. 

Jeg liker scenene mellom Hennie og dama som spiller Tikken. 
De bringer lidenskap og spenning til den museumstørre guttefilmen. 
Til og med en underformulert kjærlighetshistorie blir mer intens enn skildringen av bomber og død i den andre verdenskrigen. 

Følg meg på Twitter: 
@arilabra 
",0
"Ikke for nattsvermere
Dette er ikke en Hannibal Lecter-film. 

«Hannibal rising» er en litt halveuropeisk epoke-thriller med utspekulerte psykopatdrap, og den er først og fremst uelegant og tung på labben. 
Den opprinnelige Hannibal Lecter er en mytisk filmskikkelse, og han har ikke barndom. 
Bare de som ser seg om etter unnskyldninger, har barndom, og Hannibal angret aldri. 

I begynnelsen dreper og spiser lithuanske soldatvillmenn Hannibals lille søster, en hendelse som både tematisk og visuelt påfører filmen varig tap av sjelsevner. 
Franskmannen Gaspard Ulliel spiller den hjerteskadde ungdommen som etter hvert kommer til triste tante Gong franske slott, og der pågår det en del uforløste eros-klukk mellom de to. 
Men den unge mannens karriere som slakter og kannibal forblir en overbegrunna påstand om pinlig adferd. 
Ulliel vrenger med sitt framstående nebb og ser etter hvert ganske behandlingstrengende ut – men han er aldri Hannibal Lecter. 
Hannibal var en snobbete kammermusikk-elsker, og han hevnet seg aldri. 
Alle hans gjerninger var utsøkt selvstendige og kompromissløst elitistiske og estetiske. 
«Hannibal rising» kommer fra slummen. 
",0
"Polanskis perfekte påskekrim
Dette blir uten tvil påskens film for dere som elsker helligdags-krim, for dere som i hemmelighet beundrer Polanski, for dere som misliker krigen mot Irak og andre landområder langt borte fra oss. 

Roman Polanski har laget sin «The ghost writer» på en soignert gammeldags måte som ikke virker senil eller avfeldig, men mer som en påminnelse om hvordan man kan gjøre det uten tilskudd av Red Bull, epileptiker-hallusinasjoner og så høye lyder at duene flytter fra Filmteatret. 
Ewan McGregor nesten hvisker, og han fortsetter med det når han blir opphisset. 
Han hvisker til statsministerens spontane hustru, han hvisker til sitt eget speilbilde og til den mystiske professoren fra Cambridge som dukker opp på baksiden av en undertøyskuff. 

Høres det ut som påskekrim? 
Ja, det er. 

Dette er for alle dere som elsker den sære TV-lyden av britiske vokaler servert like etter lammelåret påskeaften. 
Pierce Brosnan spiller nylig avgått statsminister som skal gi ut memoarer; en smilehvit sviskeprins fra politikkens bordellrøde løpere. 
Skikkelsen er forfatteren Robert Harris' avskjed til Tony Blair, som han likte helt til Irak-krigen. 
Historien er en adrenalinvåt konspirasjons-beskyldning, men den er så velpleid og velfortalt at du har følelsen av at du er til stede i en embassade og kan høre lyden av flagg som blir bretta. 

Dette er ikke en thriller, det er krim. 
McGregor hyres som den avgåtte statsministerens skyggeforfatter etter at den opprinnelige skyllet i land på stranda. 
Han flys av gårde til et strandhus i USA der det britiske kystværet har okkupert landskapet som en garanti for at tvilsomme teorier aldri forlater huset. 
Midt i jobbinga kommer beskyldninger om at statsminister Lang hadde ansvaret for at terrorister ble drept under tortur. 

Motvillig ruller forfatteren opp en historie. 
Det vil si, den ruller ikke, den glir som et tjukt teppe som noen har samla støvet under. 
Polanskis film består ikke av det vi kaller scener – de nærmer seg passasjer. 
Av og til er de lange fordi det avsluttende poenget ville vært vulgært hvis det spratt opp som troll av eske. 
Noen ganger bare tenker McGregor seg om, sånn at du kan føle hva undring er. 
Det er sjeldent og veldig bra. 

Og på en paraoksal måte er filmen uimotståelig hyggelig. 
En dyp trivsel og voksende tilfredsstillelse oppstår når du ser den. 
Trivsel med Brosnans troverdige kunstighet, citysex-frua Kim Cattrals koldjomfruaktige elskerinne-skikkelse, Olivia Williams' nervøse frue, Timothy Hutton, James Belushi, Tom Wilkinson. 
Og ikke minst Ewan McGregor i en virkelig bra rolle. 
Alt stemmer. 
Det er som å være i samme rommet som en ujålete, men overlegen intelligens. 

Følg meg på Twitter: 
@arilabra 
",1
"Kjernesunt
De store filmskapenes nye 3D-giv har nå også inntatt hjemmekinoen, i form av en rad blu-ray utgivelser inkludert papp-briller. 
For de kjernesunne hjerteknuserne Jonas Brothers betyr det en ytterlig forbedret dybdefølelse på et allerede suverent blu-ray bilde. 
Pent å se på, men vurdert som film fungerer denne paraden av skamløst fengende «hits» mest for hordene av «tweens»-jenter som forbannet Disney da de droppet denne på kino. 
Ekstralåter og et lite tett på tett på intervju, samt DVD-utgaven som tillegg. 
ØYSTEIN DAVID JOHANSEN 
",0
"Lager komedie om verdens dårligste film.Er det egentlig så gøy? 

James Franco gjør det litt for lett for seg selv. 

FILM: 
For studentrevyer og skolerevyer er dette en grei fremgangsmåte: 
Gjengen setter seg i en sofa og snakker om et kulturelt fenomen de synes er latterlig, lager sin egen parodiske versjon, og høster velvillig latter fra venner og foreldre. 
På sitt mest banale føles «The Disaster Artist» som noe av det samme. 
Utgangspunktet er kultfilmen «The Room» fra 2003, et fenomen nettopp på grunn av sin ubehjelpelighet. 

Noe man ikke får til 

For de mangeårige kompisene og samarbeidspartnerne Seth Rogen og James Franco er den høyst ufrivillige komedien som en godtepose å forspise seg på. 
Den nye filmen deres, som handler om hvordan «The Room» ble til, lener seg for mye på det katastrofale kildematerialet og er i for liten grad orientert mot selvstendig humor. 

Det blir for mange rene remakes av uutholdelig dårlig materiale. 
Det er grenser for hvor spennende det er å se på noen som prøver å få til noe de ikke får til. 
Samtidig er det en historie rundt og utenpå historien om filminnspillingen som er verd å fortelle. 
Franco, som selv har regien på «The Disaster Artist», spiller selv Tommy Wiseau, den uforklarlig selvsikre auteuren bak «The Room». 

Brødre i hovedrollen 

Franco har valgt broren sin, Dave Franco, til å spille Greg Sestero, Wiseaus bestevenn, som lokkes inn i hovedrollen i det illevarslende filmprosjektet. 
De to har en naturlig letthet i tonen seg imellom, og det er hyggelig å se Dave Franco, som ofte gis roller med forskjellige grader av slesk, få spille en velmenende hovedperson, publikums avatar. 

James Franco kan fremstå som lett døsig i helteroller, men våkner til liv jo mer aparte menn han spiller, og ingen mer er aparte enn Wiseau. 
Både publikum og de aller fleste andre synes Tommy bare er bisarr, der han torpederer skuespillerkurset de begge går på med sine grenseløse og antennefrie tolkninger av klassiske roller. 
Men den sjenerte Greg blir blendet av én som kan bry seg så lite om hva andre synes om ham. 
Det blir starten på et skjevt og skakt og egentlig altfor lojalt vennskap som er det beste ved «The Disaster Artist». 
Det er nesten synd at det også må handle om den der andre filmen. 
",0
"Anmeldelse:«Søsken til evig tid: 
Amerikareisa» 

Søskenparet Kleiva legger turen til USA i oppfølgeren til publikumsfavoritten «Søsken til evig tid». 

FILM: 
I 2013 ble dokumentarfilmen «Søsken til evig tid» en publikumsfavoritt både på norske kinoer og på norsk TV. 
Overraskende vil enkelte kanskje hevde, men da undervurderer man nordmenns behov for å forankre sin felles identitet i det gammeldagse, grisgrendte og gråsprengte. 
Søskenparet Magnar og Oddny fremstod som selve ur-nordmennene, frosset ned en gang på tampen av 1800-tallet og tint opp for å minne dagens nordmenn om hvem — og hva — vi egentlig er. 

Borte bra Regissør Frode Fimland skildret de krokryggede søsknene med et blikk som var like deler naturreportasje og «Norge rundt»-innslag, og bød på flere interessante glimt av et levesett som for lengst regnes som et tilbakelagt stadium i verdens rikeste land. 
I oppfølgeren «Amerikareisa» følger søsknene i fotsporene til sin bestemors kusine når de tar turen til USA og Minnesota for å besøke slektninger. 
Samtidig følger Fimland i fotsporene til Knut Erik Jensen, som la turen til Amerika i «Heftig og begeistret»-oppfølgeren «På sangens vinger». 

Hjemme best 
De mest fascinerende øyeblikkene i «Søsken til evig tid» er de dialogløse sekvensene hvor Magnar og Oddny liksom går i ett med landskapet rundt gården på samme måte som kattene og hjortedyrene som innimellom legger turen innom tunet. 
I «Amerikareisa» snur Fimland på formelen, og mesteparten av filmen går med til å skildre søsknene som fisk på land, der de guides rundt i et land hvor de hverken forstår språket eller tradisjonene. 

Med dette grepet forsvinner i stor grad det som var filmatisk interessant med den første filmen, og det man sitter igjen med er en serie småmorsomme og kalkulert sentimentale skildringer av gamle og lite verdensvante nordmenn på tur. 
Det er dermed ikke sagt at ikke filmen inneholder fornøyelige øyeblikk og gode kommentarer, men både disse og filmspråket er av en karakter som hører hjemme i en realityserie snarere enn i en kinofilm. 
",0
"Estetisert grusomhet
Regi: 
Lajos Koltai. 
Originaltittel: 
«Sorstalansg». 
Ungarn/Tyskland/England. 
Fra 11 år. 

STJERNER: 
Marcel Nagy, Béla Dora, Bulint Péntek 

HANDLER OM: 
Basert på Imre Kertész roman. 
«Uten skjebne» beretter om den 14 år gamle ungareren György Köves opplevelser før, under og etter et arbeidsleiropphold hos tyskerne under 2. verdenskrig. 

DOM: 
Regissør Koltai er tidligere filmfotograf. 
Det merkes. 
De utmagrede kroppene som står og vaier som korn på en åker i en av de mest minneverdige sekvensene her - våket over av gustne, diabolske nazister - er fotografert som om Koltai var på et «heroin chic»-reklameoppdrag for Calvin Klein. 
Man blir sittende med en følelse av at det var konsentrasjonsleirenes flombelysning som trakk ham mot filmen. 
En drøy påstand, men faktum er at undertegnede fant filmens sterke estetikk distraherende, et inntrykk ytterligere forsterket av Ennio Morricones vakre lydspor og måten de episodiske billedfragmentene «fades» inn og ut på - et stilistisk grep vi forbinder med TV-reklamen. 

«Uten skjebne» er med andre ord noe så paradoksalt som en smellvakker Holocaust-film, og historien taper på den gjennomestetiserte tilnærmingen. 
At hovedrolleinnehaver Nagy har et begrenset uttrykksregister og at filmen er altfor lang, er andre problemer. 
Det som kanskje er filmens egentlige tematikk - følelsen av å ikke høre til noe sted etter en oppvekst under ekstreme forhold - berøres ikke i særlig grad før filmens siste fem minutter. 
For sent. 

MORTEN STÅLE NILSEN 
",0
"Dødelig TV-lek
Krass kritikk av underholdningsindustrien 

Et paradoks, før jeg drysser ut lovord om «The Hunger Games»: 
Suzanne Collins roman er en krass, satirisk kommentar til en underholdningsindustri som leker med unge menneskers liv. 
I boken er dette tatt ut i sin ytterste konsekvens. 
24 ungdommer plukkes tilfeldig ut for å delta i de årlige Dødslekene (The Hunger Games). 
Vinneren er den som overlever. 

Paradokset er at filmen gjør oss til åndeløse tilskuere av nøyaktig det den kritiserer. 
Det kjennes tidvis svært ubehagelig. 
Samtidig kjennes det helt riktig. 
Det er et ubehag vi skal og bør kjenne på. 

Handlingen foregår i fremtidssamfunnet Panem. 
Hovedstaden Capitol lever rikt og fett på å suge ressursene ut av de 12 distriktene den totalitære staten består av. 

Sporene tilbake til nazistenes propagandaapparat er like åpenbare som de mange parallellene til Romerriket. 

Programlederne for TV-showet som overfører Dødslekene heter Caesar og Claudius – førstnevnte spilt med grim, satirisk presisjon av Stanley Tucci. 

Dødslekene har form av en gladiatorkamp og innledes med et romersk opptog i hest og vogn. 

Men historien pekerogså fremover. 
Det er også her den er på sitt skarpeste; i skildringen av hvordan fjernsynets virkelighetsshow kan brukes både som overvåking, for å gi folket om ikke brød, så sirkus, og for å holde befolkningen i age slik at de ikke gjør opprør. 

Katniss Everdeenlever med sin mor og lillesøster i det fattige gruvesamfunnet 12. distrikt. 
Da søsteren plukkes ut som distriktets ene utsending til årets dødsleker, melder Katniss seg som frivillig for å spare henne. 

Valget av Jennifer Lawrence som Katniss er intet mindre enn perfekt. 

«The Hunger Games» er noe så sjeldent som en karakterdrevet science fiction, og som skuespiller har Lawrence nettopp tyngden og nyansene som trengs for å gi Katniss den nødvendige balansen mellom sårbarhet og styrke. 

Skikkelsen og settingen gir assosiasjoner til og spiller tilbake på rollen hennes i ""Winter's Bone"". 
I hendene til Lawrence blir Katniss akkurat den heltinnen hun er ment å være. 
Kjølig besluttsom når hun er nødt, varmt omsorgsfull når hun kan, preget av en fascinerende blanding stoisk ro og lukket tilbakeholdenhet. 
Katniss' fremste egenskaper er kløkt og intelligens. 
Rettesnoren hennes i livet er etikk og solidaritet. 

Kløkt er også et dekkende begrep for måten «The Hunger Games» forener action, samfunnskritikk og romantikk, og gir det et slående og velfungerende filmatisk uttrykk. 

Den glimtvise skildringen av levekårene i distrikt 12 er isnende god. 
Klær, interiør og en grå fargepalett gir bilder som minner om fotografier fra 30-tallets depresjonstid. 
Opp mot dette settes Capitols dekadanse, i form av futuristiske interiører, bugnende matbord og barokt fargesprakende kostymer. 

Filmen er også befriende fri for anmassende effekter og fiksfakserier. 
De effektene som er her, har en logisk, helhetlig funksjon i historien, og fungerer strålende visuelt. 

Klokelig nok velger Gary Ross å tone ned så mye av Dødslekenes eksplisitte vold som mulig. 
Han gir oss nok til at grusomhetene klargjøres, men legger like mye vekt på de andre faremomentene spilloperatørene legger inn i den virtuelle skogen kampene utspiller seg i. 

Mot sluttentar handlingen noen litt lettvinte snarveier. 
Selve slutten er så tilpasset de varslede oppfølgerne, at mye av den kritiske kraften fisler ut av filmen som enkeltstående verk. 
Det kjennes ganske utilfredsstillende, gitt intensiteten i de innledende rundene. 
Men det trigger også forventningene til de tre neste filmene. 

Enig med vår anmelder? 
Si din mening under! 
",1
"«LADY IN THE WATER»
Regi: M. Night Shyamalan. 
Am drama. 
11 år. 

Mannen bak «Den sjette sansen» har fortapt seg i en søkt godnattfortelling. 

STJERNER: 
Paul Giamatti, Bryce Dallas Howard, M. Night Shyamalan. 

HANDLING: 
En desillusjonert vaktmester blir satt på prøve da en kvinne stiger opp fra bassenget en natt. 
Mystikk, magi og gamle legender blir utgangspunktet for at beboerne i blokka må stå sammen om å redde kvinnen. 

DOMMEN: 
Shyamalan forsøker på en miks av myter og magi satt inn i en moderne ramme. 
De profetiske anslag er pompøse, og forsøket på å overraske med nye vendinger underveis blir etter hvert trettende. 
På pluss-siden må nevnes enkelte ironiske sleivspark. 
",0
"Eksotisk, men svulmende
Regi: Rick Elgood & Don Letts. 
Med: 
Ky-Mani Marley, Cherine Anderson, Idris Elba. 
Jam. 
Eng. 
No film. 
11 år. 

Reggae og gospel er det musikalske bakteppet for denne historien om en ung vakker gospelsangerinne og en sjarmerende rasta- og reggaemusiker. 
Søt musikk oppstår mellom de to, til tross for sterkt ulike religiøse syn. 
Kjernen i historien er deres forbudte kjærlighet, som vokser seg sterk gjennom felles musikalsk ytring. 
Understøttet av eksotiske bilder fra det fascinerende Jamaica, er dette til en viss grad en riktig forførende kjærlighetshistorie for et ungt kinopublikum. 

Men handlingen utvikler seg gradvis i en noe anstrengt retning, der behovet for å finne en moralsk korrekt løsning blir påtrengende banalt, ja, nærmest nokså lettvint. 

Filmen er et samarbeidsprosjekt der Norge også er involvert. 
På lerretet synes én nordmann, en (for en gangs skyld) replikkløs Alex Rosén som iherdig plateprodusent. 

«One Love» byr på fengende rytmer og duvende drømmer, men mangler en historie du faktisk kan tro på helt til mål. 
",0
"Tett på krigens helvete
Stop-Loss er et aktuelt drama om den opprivende og brutale virkeligheten som møter de amerikanske krigsstyrkene i Irak — og livet som venter dem hjemme. 
Mange av dem opplever å bli sendt tilbake mot sin vilje og blir ofre for den såkalte stop-loss-politikken, som tvinger uniformerte menn og kvinner til å tjenestegjøre utover kontraktstiden. 
Alene i USA har mer enn 81.000 personer fått denne beskjeden siden 2001. 
I hovedrollen finner vi Sgt. 
Brandon King, overbevisende spilt av Ryan Phillippe som blant annet er kjent fra filmer som «I Know What You Did Last Summer» og «Flags of Our Fathers». 

King vervet seg frivillig for å slåss for Amerika og sin familie - for så å finne ut at det hele er en eneste stor hevn på 11. september, ført an av supermakten selv. 
Bare dager etter at han har returnert til foreldrenes gård i Texas kommer meldingen han aldri hadde ventet: han må tilbake til Irak. 
Til «helvete», der han har sett folk bli slaktet, der han selv har drept, både opprørere og sivile, og mistet nære venner. 
Noen offisiell og lykkelig utvei eksisterer ikke. 
Likevel prøver han alt for å slippe unna. 

Filmen er regissør Kimberly Peirces andre i rekken etter «Boys Don't Cry» fra 1999. 
Innblikket hun gir er ærlig og direkte. 
Hun lar publikum synke ned i karakterenes fortvilte situasjoner og ruinerte liv. 
Men dessverre er ikke det vi får se «bare en film». 
Det er virkelighet, og den blir neppe snillere. 
",1
"Strålende 3D
Den fornøyelige 3D-filmen «Det regner kjøttboller» minner oss om hvorfor det er gøy å leke med maten -og hvorfor vi bør begrense leken. 

HANDLER OM: 
Den energiske Flint Lockwood har alltid vært en genial vitenskapsmann, og en stor nerd. 
Ingen av delene er enkelt når man bor på en øy som befinner seg under A'en i Atlanteren (på kartet), hvor den eneste næringen -sardiner -går ad undas fordi resten av verden har innsett at sardiner smaker vondt. 
Så finner Flint opp en maskin som får det til å regne mat. 
Han blir en folkehelt, men idyllen varer ikke lenge. 
Matoverfloden får fram det verste i folk. 

DOM: 
Dersom du synes tittelen er noe underlig, er det for lenge siden du var barn. 
Alle barn vet at det å leke med maten er det beste som finnes, og i denne filmen er det alvorlig mye leking med mat. 
Det er Sony Pictures Imageworks som serverer oss dette som må være sesongens store 3D-suksess hva familiefilm angår. 
«Det regner kjøttboller» gnistrer og sprudler fra første øyeblikk, og holder høyt tempo og høy standard hele veien. 

Animasjonen i seg selv er utsøkt, og filmskaperne tøyer mulighetene som finnes for å gi en film som gir inntrykk av at den er laget av et plastisk gummimateriale som strekker og bugner seg i alle retninger. 
Fortellingen egner seg for 3D-krumspring. 

I tillegg er vitsene faktisk morsomme, også for voksne, humoren er påfallende smart og snedig. 
Historien henger på greip og byr på et vell av relasjoner og følelser, noen av dem ganske så komplekse. 
Det er lite åpenbar moralisering i filmen, til det er hele affæren for elegant og artig. 
Men moralen er likevel klar: 
Overflod og overforbruk gjør ikke verken menneskene eller deres omgivelser noe godt. 

Anmeldelsen er basert på en visning av den norske versjonen av filmen. 
",1
"Hours
Paul Walker kjemper for livet i sin siste film. 

Tilfeldighetene ville det slik at Paul Walkers siste film fikk Blu-ray- og DVD-premiere i Norge bare fire dager etter hans tragiske død i en bilulykke i California - og 9 dager før den får kinopremiere i USA. 

Dette er en liten lavbudsjettsfilm der Walker får testet sine egenskaper som skuespiller på en langt tøffere måte enn Fast & Furious-filmene han er kjent for. 

Ikke alt ved filmen holder like høy kvalitet, men regissør Eric Heisserer lykkes i å skape et eget lite univers, der Paul Walkers hovedfigur må kjempe mot klokka og andre utfordringer i kjølvannet av orkanen Katrina. 

Føder under en orkan 

Filmen begynner med at Nolan (Paul Walker) kommer til et lite sykehus i New Orleans med sin gravide kone Abigail (Genesis Rodriguez), som må føde før tida. 

Hun dør, men ikke før hun har født ei jente, som blir lagt direkte i en kuvøse. 
Her må babyen oppholde seg i ca 48 timer for å ha en sjanse til å overleve. 

Men Katrina ruller over byen, tar strømmen og tømmer sykehuset for folk. 
Nå må Nolan kjempe for å holde kuvøsen i gang, samtidig som flere utfordringer melder seg. 

Det er en interessant problemstilling som gir grunnlag for mye spenning. 
Dessverre utnyttes ikke dette fullt ut av manuset, som gjerne kunne ha skrudd til spenningen enda noen hakk i flere sekvenser. 

Det handler ofte om kampen mot klokka, fordi Nolan er nødt til å lade kuvøsebatteriet med en håndlader med jevne mellomrom. 
Dette skaper noen nervøse situasjoner, men det blir mye frem og tilbake gjennom sykehusets korridorer, noe om etter hvert føles repeterende. 

En annen ting jeg ikke liker så godt, er de stadige tilbakeblikkene på hvordan Nolan og Abigail møttes, og hvordan forholdet utvikler seg. 
Disse scenene er kanskje søte, men sakker historien uten å tilføre den nødvendig innhold. 

Sterkt å se Paul Walker 

Paul Walker spiller godt i rollen som sørgende ektemann som samtidig må være kald og beregnende i en livstruende situasjon. 
Han viser at han er fullt kapabel til å formidle følelsesmessige konflikter i en figur. 

Jeg liker derimot ikke hvor nonchalant filmen kaster ut dødsbudskapet om kona og hvor lite tid Nolan bruker på å prosessere det. 

Det er omtrent som om at han skulle få beskjed om at katta hans er død. 
Men det er mer manusets skyld enn Paul Walkers. 

Utover i filmen får jeg en stadig sterkere følelse av figurens isolasjon og desperasjon. 
Det forlatte sykehuset virker som en spøkelsesaktig arena, der Nolan må kjempe for å holde seg våken og for å holde datteren i live. 

Avslutningen røpes ikke her, men den er en effektiv utladning av spenningen som har bygget seg opp. 

Hours er kanskje ikke en av årets toppfilmer, men sett i lys av Paul Walkers alt for tidlige død, er det likevel sterkt å se ham kjempe for livet på film. 
",1
"Natural born Knightley
Milde himmel for en filmjul, og så har den ikke en gang begynt. 

Tony Scotts «Domino» er idiotbrorens etterlikning eller hyllest til Oliver Stones «Natural born killers», og den er visuelt stoned hinsides det umiddelbart fordøyelige. 
Det vil si: 
Straks du har oppfatta hva Scott driver med, faller den psykotiske filmstilen på plass i historien. 
Og da Tom Waits dukker opp med visdomsorda og den rustne ansiktsoverflaten, tilgir du også regissørens melankolske stripper-glaning. 

«Domino» er et rått, sentimentalt og speisa melodrama om skuespilleren Laurence Harveys villfarne datter Domino som forlater Beverly Hills 90210 (som ikke bare er en metafor i livet hennes) og blir profesjonell forbryterjeger — bountyhunter. 
Handlingen er løselig basert på noe som ved festlige anledninger kalles virkelighet, men filmen forteller først og fremst en brutal, vill og våt Askepott-baklengs om Prinsessa som blei vaskehjelp. 

I Stones «Natural born killers» gjaldt sentimentaliteten småborgerfamiliens kultur-martyrer. 
Her er det Hollywood-jenta som gjør opprør. 
I «NBK» spilte Robert Downey jr. 
TV-reporter, og filmen herja med sitcom-slapset i TV. 
I denne følges de tre bountyhunterne av et reality-show, ledet av en overstadig kommersiell Christopher Walken og ekstrautstyrt med to ekte «Beverly Hills 90210»-stjerner på selvironi-tripp til helvete. 
Også Jerry Springers arbeiderklasse-tivoli er med. 
Rollegalleriet er til å få plysjhud av. 

En omsider fullstendig reinkarnert Mickey Rourke spiller bounty-leder med moskusaktig mildhet og en topografi som minner om månens overflate. 
Edgar Ramirez er den mystiske, hemma latinoskjønnasen Choco som stakk en kamerat i øyet med blyant som 4-åring i Venezuela. 
Fantastiske Riz Abbasi er eksplosjons-afghaneren Alf, en klassisk filmskikkelse som kommer til å bli kopiert. 

De som får problemer med filmen vil antakelig reagere på Keira Knightley i tittelrollen. 
Middlesex-dama med de ovale Wendy-vokalene og øyenstikker-kroppen ser innledningsvis så forfina ut at du får følelsen av å se Dianas utdrikningslag. 
Men hun skal spille bortskjemt overklassejente med sjel, så det funker. 
Fra scenen da gymnasjenta Domino brekker nesa på ei cluelessdokke som kritiserer små bryster, er hun en troverdig martial art-Pippi. 
Da Domino mot slutten plukker opp maskingeværene og tar en skeiv Rambo, oppstår en filmheltinne som er verdig til å ha redda den lille jenta som kan bli de svartes Jesus. 
Joda, det er såpass. 

Musikken i filmen er sensasjonell, og «Domino» skal egentlig ha en sekser-terning, men akkurat det er forbeholdt de som gidder lese anmeldelser helt til slutt. 
",1
"På vei ut
The Hold Steady 

Heaven is whenever. 
(Rough Trade/Playground) 

Dette kan være farvel og ut for The Hold Steady når vi snakker om et av 2000-tallets mest spennende band. 
Dette er amerikanernes femte album, og forgjengeren og det to år gamle ”Stay positive” var litt av en godbit. 
Etter det har pianist og tangentmann Franz Nicolai sluttet, og med han har også en viktig dimensjon i bandets uttrykk forsvunnet. 
Craig Finn synger fortsatt poetiske og litterære tekster som kan virke forlokkende i seg selv, slik som på den flotte og rolige ”We can get together”, men musikalsk og melodimessig er det dessverre langt mellom høydepunktene i The Hold Steady sin blanding av garasjerock og tidlig Springsteen denne gangen. 
",0
"Heseblesende
Tara Lill Flåten Nicolaisen med «It’s Oh So Quiet» av Björk. 

- Du er den litt småcrazy. 
Du gjør det bra, sa Kurt Nilsen. 

VG anmelder Morten Ståle Nilsens dom: 

Heseblesende. 
Vel, den teatralske swinglåten til Björk-låten er heseblesende i utgangspunktet, og krever absolutt kontroll. 
Den har ikke Tara – hun skal ikke bare synge, men også blåse og hysje og svinge seg opp og ned på skalaen. 
Man blir litt stresset av å høre henne. 
Men pluss for modig valg. 
",0
"Dum og deilig
Situasjonskomedie som westernparodi. 

Seth MacFarlane liker åpenbart å være den slemmeste gutten i klassen. 
I fjor var han vert for Oscar-utdelingen, og serverte vitser som fikk salen til å bue. 
Han står bak den animerte TV-serien «Family Guy», som for en periode ble stoppet på grunn av klager fra publikum. 
For to år siden ga han oss filmen om 35 år gamle John og hans prompende, potrøykende og kåte kosebamse Ted. 

Nå er han ute med en westernparodi fylt med litt pot og enda mere promp. 
Pluss sleivkjeftede vitser i søkk og kav. 

Den veike sauebonden Albert (MacFarlane) dumpes av Louise (Amanda Seyfried) men blir venner med Anna (Charlize Theron) som er gift med den fryktede revolvermannen Clinch (Liam Neeson). 
Men det vet ikke Albert. 
Louise blir kjæreste med en ekkel bartefyr. 
Anna bistår Albert i forsøket på å vinne henne tilbake. 

Det høres ut som en sitcom. 
Og det er det. 
MacFarlane spiller den ut i en støvete småby i Arizona i 1882, på et sted og i en tid der et menneskeliv ikke er mere verdt enn en flue. 
Derav tittelen. 

Opplegget er vasete så det holder, og veksler mellom hysterisk kleint og hysterisk vittig. 
Kleinheten er intendert, MacFarlane legger sin ære i å tulle med det meste, og gjør det i en salig blanding av innskutt stand up, slapstick og uærbødig vitsemakeri. 
Og han tar seg god tid. 
Filmen hadde nok tjent på en aldri så liten innstramning — i kjent stil sporer MacFarlane gladelig av, eller over på små sidespor - men de har sin egenverdi, de også. 
",1
"Fish Tank
Et imponerende stykke arbeid som fortjener sitt publikum! 

Jeg føler meg ikke alltid like klar for nok et mørkt og sosialrealistiskt desperasjonsdrama der handlingen utspilles blant Englands fattige. 

Men «Fish Tank» gjorde et stort inntrykk på meg, enten jeg ville eller ikke. 
Dette er en naken, rå og ærlig historie om en altfor ung jente med altfor store utfordringer. 
Manusforfatter og regissør Andrea Arnold har prestert en sterk film som selv Ken Loach ville vært stolt av! 

Tiltrukket av farsfigur 

15 år gamle Mia (Katie Jarvis) er en aggressiv kruttønne. 
Vi forstår raskt hvorfor. 
Hun kommer fra et fattig hjem blottet for kjærlighet, med en ung, alkoholisert mor (Kierston Wareing) som mer enn gjerne forteller dattera at hun egentlig skulle aborteres. 

Så får mora en ny kjæreste. 
Katie har aldri hatt en farsfigur, og føler seg tiltrukket av den tilsynelatende trygge og omsorgsfulle Connor (Michael Fassbender). 
Men denne tiltrekningen skal få alvorlige konsekvenser. 

Et produkt av omsorgssvikt 

Filmen tittel, «Fish Tank», henspeiler selvfølgelig på Mias situasjon. 
Hun lengter seg bort og vekk fra sitt håpløse liv, men er på en måte fanget av omgivelsene, akkurat som fisk i et akvarium. 
Vi må bare føle sterk sympati for henne, selv om hun av og til oppfører seg særdeles usympatisk. 

Vi forstår hvor det kommer fra. 
Hun er et produkt av ren og skjær omsorgssvikt. 
Men vi ser glimt av Mias håp og drømmer. 
Den skjønne jenta hun kan være er gjemt like under den tøffe overflaten. 

Nører et håp for Mia 

Hovedrollen er særdeles viktig i denne filmen, og Arnold fant Katie Jarvis på en togstasjon. 
Hun ville ha noen som kunne være Mia, ikke spille henne. 
Og Jarvis er perfekt i rollen! 
Hun er 100% troverdig i alt hun gjør og sier. 

Jeg nøret et sterkt håp for Mia. 
Hva som skjer med henne får du oppdage selv. 
De andre aktørene i historien har også flere sider. 
Mamma Joanne, for eksempel, er godt spilt av Kierston Wareing. 
Vi forstår at hennes manglende omsorgsfølelse er et tragisk resultat av hennes egen oppvekst. 

Fortjener sitt publikum 

Andrea Arnold har valgt å lage filmen i det svært gammeldagse 4x3-formatet, noe som kanskje er med på å gi historien den innestengte følelsen som Mia har. 
Filmen fremstår rå og ekte, tilsynelatende ribbet for fiksfakseri, selv om den faktisk inneholder noen digitale effekter. 

«Fish Tank» er et imponerende stykke arbeid som fortjener sitt publikum! 
",1
"Moro for familien
Aftenbladet er en seriøs avis i halvannen uke til, og jeg får lønnstrekk for alle terninger over 3. 
Det får ikke hjelpe. 

«Zathura» er en herlig science familie-film med 11 års grense for 6-åringene, og den har egentlig en ganske dristig handling. 
Et gammeldags brettspill løsriver hjemme-alene-barnas hus fra Jorden og sender det hjemløst rundt i verdensrommet. 
Man skal holde tunga beint i smoothien for å komme bredbent ned fra så flyktige ferder, men Jon Favreau er en stødig regissør. 

Hovedpersonen er seks år. 
Han har trøbbel med å føle seg akseptert av alenepappa Tim Robbins. 
Da han spiller Zathura med bror sin, drar huset sin vei – inklusive storesøster Kristen Stewart. 

Mye galt skjer. 
Både doen og søstra fryser til. 
Det dukker opp en robot, en astronaut, et monster-romskip, et monster og et ekte tidsparadoks. 
Useriøse familier vil kose vettet av seg. 
",1
"Støy på landet
Regissøren roter til «Isdragen» mer enn den dysfunksjonelle familien klarer. 

FILM: 
Iblant er det litt for lett å merke at du ser en spillefilmregissørs prøvende første skritt. 
Det er som om det er en liten skjelven i hele prosjektet. 
Regissør Martin Högdahl finner aldri flyten i «Isdragen». 
Det gjør heldigvis til sist de unge hovedpersonene, etter mye fysisk og emosjonell basing ute i snøen i en gudsglemt krok av de dype, svenske skogene. 

By og bygd 

Mik (Philip Olsson) har utstående ører, en alkoholisert eksrocker til far, en snill bror med leie småkriminelle tendenser og et hjem som går opp i limingen i et illevarslende tempo. 
Snart sendes han fra byen til bygda, og møter sin eksentriske tante og medelever med sparkstøttinger. 
Sparkstøttingene til tross, snart oppdager Mik at det finnes omsorg og felleskap på landet, og snart starter dragkampen med noen riktig vemmelige barnevernsrepresentanter om å få bli. 

«Isdragen» er basert på en barnebok av Mikael Engström og handler om å finne en flokk, som inkluderer deg og holder fast ved deg. 
Filmen er like varm som Miks skranglete familie, men dessverre langt mer dysfunksjonell. 

Mye lugging 

Her er ledetråder som ebber ut i ingenting, digresjoner og actionopptrinn som virker som om de hører hjemme i en helt annen film. 
Plastikkaktige CGI-blomster propper opp av den frosne bakken når Mik forelsker seg og lugger i det ellers realistiske uttrykket. 
Miks utkårede (Feline Anderson) introduseres konsekvent med en øredøvende kinesisk gonggong, som om ikke alle har rukket å se at joda, hun er visst asiat. 
Og Miks motstandere, etablissementets representanter, barnevernet og Miks liksomvellykkede nye fosterfamilie, er kalde karikaturer uten sjarme. 

Mik er en fin type i en fartsfylt historie. 
Men de voksne rundt ham burde skjerpe seg, både foran og bak kamera. 
",0
"Grim gubbe-krim
""Jegerne 2"" er blitt en hysterisk og sadistisk film for fordomsfulle byfolk og få andre. 

Jegerne 2 (Jägarna 2) 

Svensk krim. 
2011. 
2 timer, 10 minutter.15 år. 
Regi: 
Kjell Sundvall. 
Med: 
Rolf Lassgård, Peter Stormare, KimTjernström, Annika Nordin. 

Kjell Sundvall er så trygg på at byfolkikke ler når de får se umenneskelige utkantjävlar at han til slutt tarhysteriet sitt helt ut og lar den ellers kule fyren Peter Stormare gjennomføreen slags ondskapens operascene på elvekanten. 

Jeg er en dårlig bymann, så da lo jeg. 

""Jegerne 2"" er en tidvisengasjerende vulgær-krim der sjikaneringen av etniske minoriteter er denviktigste drivkraften. 
I Norrland bor det tilbakestående pick up-folket.Tilsynelatende en panteistisk sekt som ankommer morgenrøden med bikkjer ogcowboyhatter og brummer psykopatisk i skogsbrynet inntil de får skutt en elg.De er innadvendte og juridisk tilbakestående, de lar seg lure av hvemsomhelstog stiller aldri spørsmålstegn ved åpenbare løgner. 

I denne inferniske beistotopen er PeterStormare sheriff på den gammeldagse måten: 
Alle gjør som han sier. 
Det finnesikke så mye som en opprørsk sosialist-bibliotekar i denne bygda, for her er dealle like undertrykte og konspiratorisk lojale. 

Stormare er en virkelig svinsksvenske-satan. 
Voldemort var en fin mann. 

Rolf Lassgård er mirakuløst i slekt meddisse folka, og han kommer kjørende fra Rikspolisen og har bilskilt som nestensier Juhu! men det gjør ikke Rolf, for han er nedtrykthetens engel på jord.Blonde Elin som lå med alle, er antakelig død, og saken skal etterforskes. 

Jeg har en følelse av at jeg gjettaslutten på denne filmen i 1983, men det kan ha vært allerede året før. 
Det gjørikke så mye. 
Men at mangelen på manus-originalitet og overfloden avstigmatiserings-romantikk krydres med en ekkel sadisme, det liker jeg ikke. 
Pålydsporet ligger et konstant medfølende requiem som skal låte som komposisjonentil Badalamentis tonedøve bror, men dette er ikke Twin Peaks. 
Det er ingenfinesse her. 
Det er ingen stil. 
Det er hyggstyvlar på parketten ogbetingelsesløs overgivelse til den nasjonale ""Fattar duinte""-banaliteten som gjør for mange svenske filmer til støyende lydbrevfra sosialkontoret. 

Rolf Lassgård er en flott skuespiller, oghan er verd å se. 
Resten er sein, grim gubbe-krim i skogen. 

Følg meg på Twitter: 
@arilabra 
",0
"Wow!For en halvtime! 

""The avengers"" på Blu-ray er storarta action når det har gått en stund. 
I midtpartiet snakker superheltene rituelt sutrete til hverandre som brødre med for kort aldersavstand. 
Men når sluttsmellene kommer, blir det stort. 

""The avengers"": 
Amerikansk sci-fi action. 
2012. 
2timer, 23 minutter. 
11 år. 
Regi: Joss Whedon. 
Med: 
Robert Downey jr, ChrisEvans, Scarlett Johansson, Mark Ruffalo,Chris Hemsworth, Jeremy Renner, Samuel L. Jackson, Tom Hiddleston. 

Da jeg så ""The avengers"" på kino, gikk jeg glippav den siste halvtimen på grunn av Aftenbladets deadline. 
Dermed ble jegsittende med to timer der lett overutstyrte superhelter krangla om småting somom de var bortskjemte sportsstjerner. 
Sjøl om Robert Downey jr. gjøglet Ironmanslik han skal, spredde det seg en uggen stemning av sykelig selvopptatthet. 
Vihar pysete helter i virkeligheten, vitrenger ikke dem i eventyrfilmer også. 

Men så fikk jeg ""The avengers"" på Blu-ray og såendelig den siste halvtimen påført sjokkåpent blikk og støyende surround. 
Detvar en annen film. 
Da chitaurene kom ridende ut av det fjerne verdensrom sammenmed super-Kain-en Loke, da starta et overdådig spesialeffektshow der detaljeneovergikk hverandre på den smilende, arrogante måten til en dyktigtryllekunstner. 
En uanstendig overvektig Mark Ruffalo-kopi i hulkgrønt knustebygninger og roboter med den sinte psykotikerkjempens uslokkelige sjarm. 
JeremyRenner bar en uimotståelig sexy bue og skjøt bombepiler mot innflytterne såskruer og muttere drysset over New York. 
Scarlett Johansson i nevekamp med denBionicle-magre Clas Ohlson-gjengen. 
Ironman fartende som en ukontrollertnyttårsrakett mellom hushjørnene, en stålmann på jakt etter den befriendelakonien og Gwyneth Paltrows strømpebukser. 

Hjemme hos meg så vi den siste halvtimen to ganger, og såheia vi begge gangene. 
Særlig når Hulken daska Loke. 

Mange filmer lages slik nå. 
Personene sitter ned og snakkerlenge som Dr. Phil-slaver, men det er den siste halvtimen med magiker-actionhusker etterpå. 
",1
"Sterkt drama om et forsvunnet barn
Nok en serie som ligner avisoverskriftene. 

ANMELDELSE: 
Mens debatten for tida går høyt om forholdet mellom fakta og fiksjon i drama- og krimserier på TV og i radio, varter TV2 opp med den rene temakvelden. 

Først den norske serien «Frikjent», som allerede før sending er blitt kritisert for sine likheter med Birgitte Teng-saken, deretter den britiske «Missing», som britiske medier har sammenlignet med historien om den forsvunne Madeline McCann. 

Tilfeldigheter 

Egentlig er det betydelige forskjeller, noe skuespiller James Nesbitt har rykket ut og understreket. 
Men det er klart at det fins likheter, ikke minst følelsesmessig. 

Ekteparet Tony (Nesbitt) og Emily (Frances O?Connor) er på ferie i Frankrike. 
Filmen understreker hvordan tilfeldigheter griper inn i menneskers skjebne. 
Bilen deres bryter sammen, og de blir tvunget til å gjøre en stopp i en liten fransk landsby. 
De får siste rom på et hotell med det ironiske navnet Eden. 

Tony tar med sønnen ut på gata. 
De går hånd i hånd. 
Gutten er tørst, og de går inn på en fullsatt bar. 
På TV sendes en fotballkamp, som fatter Tonys interesse. 
Det blir mål, og et øyeblikk slipper Tony taket i sønnen. 
Akkurat da blir han borte. 
Og han blir aldri sett igjen. 

Besettelse 

Forsvinningen får katastrofale konsekvenser for ekteparet Tony og Emily. 
Etter hvert glir de fra hverandre og blir skilt. 
Emily blir gift med en britisk Interpol-etterforsker som kommer til Frankrike for å bistå fransk politi. 
Tony blir besatt av tanken på den forsvunne sønnen og nekter å gi opp å finne ham. 

Serien veksler effektivt mellom et nåtidsplan i 2014 og tilbakeblikk fra tida rundt kidnappingen av sønnen i 2006. 
Begge perioder byr på en intrige med stadige spenningstopper, samtidig som forholdet mellom de to tidsnivåene slår gnister. 
Hvordan kunne det gå slik det har gått? 

Vekt på detaljer 

Tom Shankland har regien. 
Han er en dreven regissør av enkeltepisoder i spenningsserier, men dette er hans største verk hittil. 
En antydningenes mester. 
Personene som introduseres, blir karakterisert gjennom korte, effektive scener. 
Man får vite akkurat nok til å pirre nysgjerrigheten. 

Vekslingen mellom fortid og nåtid, og mellom forskjellige aktører i dramaet, er rytmisk veltimet. 
I hvert fall i de to episodene (av åtte) denne anmeldelsen er bygd på. 
Som sedvanlig når BBC er inne i bildet, er rollene besatt av skuespillere som kan faget, ned til den minste birolle. 
Politifolk, journalister, slektninger, venner og tilfeldige mennesker får sin velkalkulerte plass. 

Dette er et sterkt og intenst drama - av den typen som nådeløst forvandler TV-titteren fra tilskuer til deltaker. 
",1
"Tsunami-drama med trøblete slutt
Scenene der Naomi Watts drives gjennom tsunamiens voldsomme vannkrefter er virkelig bra i dette dramaet. 
Filmen forteller også godt om mennesker og følelser, men den lykkelige slutten kan kjennes problematisk. 

(TheImpossible) Regi: Juan Antonio Bayona. 
Med: 
Ewan McGregor, Naomi Watts,Geraldine Chaplin, Marta Etura, Sönke Möhring. 
USA 2012. 
1 time 53minutter.Aldersgrense: 15 år. 
Egnethet: Ungdom/Voksen. 

Rundt 250.000 mennesker ble drept av tsunamien i Sørøst-Asiai 2004. 
Hvem skal man lage film om i ettertid – de som omkom eller de sommirakuløst overlevde; den fattige befolkningen hvis livsgrunnlag ble smadrettil pinneved, eller rike turister som kunne fly vekk fra katastrofeområdenehvis de var så heldige å ha livet i behold? 

Spørsmålene klorer i en ved synetav Juan Antonio Bayonas filmdrama om det som skjedde med en spansktrebarnsfamilie den skjebnesvangre 2. juledagen. 
(På lerretet har manusforfatterSergio G. 
Sánchez forvandlet familien til engelskspråklig.) 

Regissør Bayona og hans teamlykkes svært overbevisende med å iscenesette den redselsfulle kraften imonsterbølgen idet den slår til mot intetanende turister ved bassengkanten iidylliske Khao Lak i Thailand. 
Scenene der Maria Bennett (Naomi Watts) drivesgjennom det kaotiske flomvannet og forsøker å berge seg og eldstesønnen Lucas,er mesterlig laget. 
Her er rikelig med detaljer som får en til å formelig følehvor rystende opplevelsen må ha vært, og hvor syltynn grensen mellom død og livvar da vannet veltet inn. 

Hendelsesforløpet får dere seselv. 
Spørsmålet er hva regissøren levendegjør av menneskelige følelser midt idet skrekkelige. 
Mye er bra laget: 
Skal to skadede overlevende bruke tid på åredde et hjelpeløst barn? 
Eller hva med å låne ut mobilen til en annen hvis detfører til at batteriet gå ut før man selv får ringt til engstelige pårørende? 

Gjennom en rekke scener skapesmøter mellom foreldre og barn, hardt skadde og helsepersonell som gjørinntrykk. 
Det plutselige gjensynet mellom overlevende som kom fra hverandre ikatastrofesekundene, er rørende formidlet. 

Film er et medium som egner seggodt til å tilfredsstille menneskers trang til å beveges av det utrolige og detumulige. 
Og likevel, når vekten legges på den lykkelige slutten, tenker man påde tusener av tsunami-ofre som overhodet ikke opplevde det slik. 

Derfor banker dilemmaetforstyrrende i mitt hode: 
Hvem skal man lage film om i ettertid – de som mistetnoen eller de som kom fra det i live? 
",1
"Gi meg Ivar Aasen, nårsomhelst!
Animasjonskomedien om den normalitets-trengende tenåringsjenta i pappas vampyrhotell blir seende ut som en rotete Scooby Doo-episode, og den får deg til å lengtev etter Ivar Aasen i Folkeakademiet. 

USA. 
2012. 
1 time, 31 minutter. 
7 år. 
Regi: Genndy Tartakovsky. 
Norske stemmer: 
Christoffer Staib Sørensen, Scott Maurstad, Selma Joner, Anders Baasmo Christiansen, Anders Hatlo. 

«Hotel Transylvania» burde vært en erotisk-skrudd grøsserkomedie av Roman Polanski der vulgære turister og en sart, blond dame ble lokka til å overnatte i vampyrens vandrarhjem. 

Det er det ikke. 
Animasjonskomedien ser ut som en uorganisert Scooby Doo-film, der alle ting oppstår av sin egen fantastiskhet og hovedpersonen roper «fett, altså» med irriterende Bærum-stemme. 

Moderne animasjonskomedier skal handle om sjølhjulpne døtre som vil fram i verden. 
I denne er ungen en 118 år gammel tenåring som likner litt på en nybada blitzer og ellers mangler så mye selvstendig personlighet at hun hadde tapt karisma-kampen mot både Barbie og den slarvne venninna hennes fra merkevarepiratene på Filippinene. 

Hun bor i Hotel Transylvania, og dit kommer alle verdens monstre for å slappe av. 
Det fører til et fargerikt fellesskap som er mer variert enn foreldre-tilstrømninga til Dyreparken i Kristiansand en fin juli-søndag. 
På samme måte som to med ekstremt overbitt vil føles vel mye i et vanlig familieselskap, kveler også figurene i monster-hotellet hverandre med gigantmengder visuelt koffein-kjas. 
Dette har vi snakka om før. 
Det må finnes en solid marg av normalitet for at det spesielle skal virke spennende. 
Når det ubegripelige mysser og myldrer som hormonskadd lemenfødsel, da blir du matlei. 

Handlingen forteller at vampyrjenta vil ut i verden, men pappa vampyr er forståelig nok skeptisk i og med at barnet brenner hvis sola går opp. 
Men så kommer det altså en plagsom menneskegutt på besøk, og han sier så mye «kult, altså» at man tar seg i å lengte etter et langvarig Kapittel-arrangement om buddhistiske eskimoer med lesevansker eller onsdagsforedraget «Ivar Aasens mor i ord og gjerning». 

Da det var gått en time klarte pappa vampyr å trylle vekk bildet i sal 3. 
En fin gest. 
",0
"Djevledementi
Mange moderne grøssere starter med forsøk på å dementere djevelen. 

I vår tid skal djevelskap være menneskeskapt, vi holder oss ikke med politikk-uavhengige ting som guder eller tilfeldigheter. 
Hilary Swank spiller en prest som konverterte til professor for å reise jorda rundt og hakke på enkle menneskers mirakler. 

Det går greit helt til hun kommer til Louisiana, der Egyptens landeplager blir repetert i kronologisk korrekt rekkefølge. 
Elva er rød. 
Snart regner det frosker, hallelujah, og insektene besetter grillmaten. 
Nifsere enn alt er en skuespiller som heter David Morrissey. 
Han bestyrer et forfallent gods, og selv når han steker fisk, får du følelsen av han gjør noe uanstendig. 

Swank ser stadig vekk ut som en Versace-modell i Cubus-bukser, men hun funker fint i en grøsser med mange sjelelige ubehag. 
Dessuten tar filmen seg opp til et formidabelt gammeltestamentlig klimaks der Gud gjør som sin ivrigste tilhenger George Bush og bomber hedningene tilbake til jordhulene. 
",1
"Tøffere sjørøvertokt
Robert Louis Stevensons klassiske eventyrroman ""Treasure Island"" (Skatten på sjørøverøya, 1883) har vært skoledannende for all sjørøverframstilling i populærkulturen siden. 

Utallige filmer og tv-serier er det blitt, med basis i boken om den unge Jim som får hendene på et ekte sjørøverkart som viser veien til en fantastisk gullskatt i Karibia. 
Sånne historier får vi aldri nok av, selv ikke etter fire eventyrlige filmer med ""Pirates of the Caribbean"". 
Sky1 har uansett brukt store summer på denne nyinnspillingen. 

Kanskje har de gjort det for å forsvare den. 
Kanskje for å gjøre historien om ekspedisjonen med skuten ""Hispaniola"" fra Bristol til øya med gullskatten i Karibia mer moderne og ""realistisk"". 
Uansett: flere store endringer er gjort til det klassiske plottet. 
Kontrasten mellom de ""snille"" og de ""slemme"" er ikke så tydelig nå. 
Forhistorien med kaptein 
Flint er med, og det er lagt til flere nye handlingstråder, blant annet med Jims mor og Silvers kone. 
Kanskje for i det minste å få med noen små elementer av noe feminint i denne ramsalte testosteronbomben? 

Ingen skal si at nyinnspillingen ikke er fargerikt lekker, velspilt og velregissert. 
Et stjernegalleri av skuespillere bekler rollene. 
Komikeren Eddie Izzard er saftig og troverdig som sjørøveren John Long Silver. 
Donald Sutherland er kaptein Flint i prologen, som viser hvordan Silver mistet beinet. 
En drøss flinke folk bekler de andre rollene. 
""Hispaniola"" er en fabelaktig, ekte sjørøverskute. 

Mange av blodfansen har reagert på endringene. 
Jeg synes de funker bra nok, selv om dramaet blir litt for mye hardbarket action etter min smak. 
Men Jims moralske oppvåkning blir logisk nok, selv uten de klare kontrastene. 

Så kan vi fortsatt lure på hvorfor disse sjørøverne alltid gravde ned gullskattene sine istedenfor å ta dem med hjem, men sånn var det vel i sjørøverbransjen i gamle dager. 
",1
"Gammeldags gubbe 3
«The pink panther» er gammeldags på samme måte som en 2CV, Brigitte Bardots nakne silhuett mot det ruglete dusjvinduet, fransk lukeparkering, camembert (beklagelig uvesentliggjort ost med interessant skorpe), Jacques Brel (belgier), Eiffeltårnet om natta, Mona Lisa, Georges Simenon. 

Steve Martin likner den gamle Chaplin når han gjenskaper Peter Sellers' viktigste livsverk. 
Han omformer britens selterssprudlende bevegelighet til en slags stiv martini. 
Her kan vi snakke om overspent underspill, for Clouseau må ha oppstått ved en mutasjon, eller han kommer fra et univers uten gravitasjon og rasjonalitet, og der var han konge. 
Eksklusivitet er idiotens og geniets felles-privilegium. 

En fotballtrener myrdes, og Den Rosa Panteren forsvinner. 
Beyoncé spiller gyllenbrun sexgardin og skvælerinne, Jean Reno er like desorientert ut som en kronprins, Clive Owen viser hvor bra han ville vært som James Bond og Kevin Kline gjør puslete lite ut av den fristende Dreyfuss-rollen. 

Mot slutten utvikler Clouseau seg til en Poirot, og det burde egentlig vært stilistisk pinlig. 
Men jeg ler, og du ler, og rauå ler i allslags vér, og jeg skal vedde på at Bin Laden ler. 
Kanskje ler til og med den usynlige statsministeren. 
Hva var det nå han het igjen? 

«The pink panther» har fått en forferdelig medfart ute i verden, for å dikte opp en ny Clouseau er omtrent som om det demokratiske partiet stilte med en kandidat som het John F. Kennedy. 

Ikke la deg skremme av det. 
Modige mennesker har det morsommere. 
",1
"Filmanmeldelse:«Into the Woods» 

Forsåvidt prisverdig forsøk på å bringe eventyrverdenen tilbake til brødrene Grimms grimhet. 
Men hvem i alle dager er denne filmen laget for? 

«INTO THE WOODS» 
USA. 
Regi: Rob Marshall. 
11 år. 
MED: 
Anna Kendrick, Meryl Streep, Daniel Hutlestone, James Corden, Emily Blunt, Tracy Ullman, Johnny Depp. 

Bakgrunnen her, er en diger Broadway-suksess. 
Og tekst og musikk er ved Stephen Sondheim. 
Så bevares; de som liker fortellende musikk og ekvilibristisk ordgyteri (på originalspråket) kan ha et ball - om enn uten nynneglede i etterkant. 

Likevel: 
For små barn er dette utelukket; de vil forstå lite og bli monumentalt skremt og forvirret. 
Skal voksne se den, må man være spesielt opptatt av de mer opprinnelige, folkelige fortellermåtene for folkeeventyr: 
Groteske, tvilsomme, moralsk vaklevorne og nokså ujevnt fremskridende i sin fortellermåte. 
Det er i og for seg en formidabel rolleliste. 
Men knapt nok en eneste rollefigur er til å like. 
Snarere tvert om. 

Dessuten er plottet et sammensurium av likt og ulikt. 
«Askepott og de onde stesøstrene» ligger et sted i bunnen. 
Så sprøytes det på med litt her og litt der av ulver og Rødhetter og troll og annet faenskap. 
Og til slutt (lenge etter at det logisk sett burde være slutt): 
En monumentalt separasjonsangst-scene, der det så vidt er håp tilbake. 

Joda, som stiløvelse er det interessante punkter her og der. 
Og, som allerede nevnt, opptil flere filmstjerner får bevist sitt mer nedrige potensiale, Meryl Streep som heks endog til Oscar-nominasjons-nivå). 
Sånn sett: 
En smal kunstfilm for de spesielt interesserte. 

Alle oss andre, som kunne falle for fristelsen til å tro at Disney igjen satser på barn og familier og noe hyggelig en kinokveld, må styre unna. 
Lang unna! 

JON SELÅS 
",0
"Johnny English Reborn
Rowan Atkinson er ikke morsom nok! 

Rowan Atkinson må ha meg unnskyldt. 
Riktignok har han gitt meg noen av mitt livs største latterkick, spesielt den første episoden av Sorte Orm, og visse scener med Mr. Bean. 
Men Johnny English Reborn er nesten dødfødt. 

Den er kompetent filmet, klippet og lydlagt. 
Den har noen fine skuespillere foran kamera, og en absurd historie som gir oss Bond-vibrasjoner. 

Men, den har en akutt mangel på humor. 
Den er rett og slett ikke morsom nok. 

Skal stoppe terrorgruppe 

Johnny English (Rowan Atkinson) fikk sparken som agent i MI7 etter en uheldig episode i Mosambik, men får jobben tilbake fordi han er den eneste en viktig kontakt vil snakke med. 

Det viser seg at en terrorgruppe kalt Vortex har planer om å drepe den kinesiske statsministeren. 

Johnny English blir sendt ut for å stoppe dem, men forkludrer kanskje mer enn han forhindrer. 

Mild Bond-parodi 

Det er ingen tvil om at Rowan Atkinson fremdeles har talent som komiker, men han virker slappere nå enn før. 

Humoren er ren og pen. 
Ufarlig. 
Åpenbart svært familievennlig. 

Jeg skulle ønske tøffere, skarpere og råere komikk. 
En agentparodi innbyr jo til det, men Atkinson nøyer seg med uskyldig moro. 
Dette er kun en mild parodi på James Bond-filmene. 

Digger alpefortet 

Jeg liker filmens internasjonale preg. 
Handlingen tar oss med til både Kina, Afrika, England og Sveits. 

Jeg liker filmens utseende, spesielt designet på alpefortet som mye av filmens action er lagt til. 
Disse scenene minner meg om både Ørneredet og den undervurderte Bond-filmen On Her Majesty’s Secret Service. 

Filmen har også et fint persongalleri, gestaltet av blant andre Dominic West (The Wire), Gillian Anderson (The X-Files) og Rosamund Pike (Bond-pike i Die Another Day). 

Lever på gummiansikt 

Men så var det humoren, da. 
Den er mistenkelig døll, og nesten fraværende i deler av filmen. 

Enten har Rowan Atkinson mistet grepet, eller så er ikke humoren hans like morsom lenger. 
Det er kanskje grenser for hvor lenge man kan leve på et gummiansikt. 

Johnny English Reborn er dessverre ikke på høyde med det vi har vært vant til fra Atkinson. 
Men han er tilgitt. 
Han er tross alt Sorte Orm 
",0
"Blodig pubertet
«Carrie» er en akseptabel nyinnspilling, men også en tapt mulighet. 

FILM: 
Stephen King skrev «Carrie» på to uker. 
Debutromanen utkom i i 1974, solgte over én million i paperback det første året og King sa opp lærerjobben. 
To år seinere fikk Brian De Palma sitt kommersielle gjennombrudd med filmversjonen og Sissy Spacek ble Oscar-nominert for tittelrollen. 
Horrorklassikeren står fremdeles støtt og ingen forventer at en nyinnspilling i 2013 skal komme i nærheten av originalens suksess, verken kommersielt eller kunstnerisk. 

Kimberly Pierce har en sparsom CV. 
Etter debuten «Boys Don't Cry» (1999), som ga Hillary Swank hennes første Oscar, gikk det ni år før «Stop-Loss» og «Carrie» er hennes tredje film. 
Hun velger å starte historien ved Carries fødsel, der mora (Julianne Moore) tror hun skal dø av kreft, men ut plopper en baby som hun ønsker å drepe. 
Deretter hopper vi 17 år fram i tid, til den berømte dusjscenen og vi er i gang. 

Tankens kraft 

«Carrie» har en aura av forbud, tabu og bøttevis med blod hengende over seg, men handler kort fortalt om ei jente som kommer i puberteten. 
I tillegg er mora svært religiøs og mentalt syk. 
Carrie har fått hjemmeundervisning inntil nylig og tror hun skal dø når hun ser sitt eget menstruasjonsblod. 

Det finnes mange måter å skildre en slik historie på og Stephen King valgte horrorsjangeren. 
Den unge, forskremte jentas hormoner og kroppslige forvandling blir framstilt i form av telekinetiske evner. 
Når mobberne kaster seg over henne, får hun lyspærer til å eksplodere. 
Hun er forferdet over sine evner, men lærer seg å bruke dem mot fiendene, moderlig opphav inkludert. 

Underholder 

Chloë Grace Moretz var en åpenbaring i «Kick-Ass» og er en såpass dyktig skuespiller at hun funker som Carrie, selv om hun ikke får drahjelp av Pierce. 
Filmen mangler særpreg, men flyter på Kings rike fortelling og resultatet er et hevndrama som underholder uten å sette spor. 
De smellvakre jentene og guttene på skolen er passelig troverdige som henholdsvis ondsinnede og angrende mobbere, men jeg savner originalitet, en vilje til å gjøre noe nytt. 
Vi lever i nyinnspillingenes tid og trenger friskt blod. 
",1
"Stille desperasjon
Temaet er kontroversielt nok: 
Homofil kjærlighet blant ortodokse jøder i en bydel i Jerusalem. 
Men «Med åpne øyne» er nesten overveldende ikke-provokativ i behandlingen av stoffet - og fremstår til tider i overkant ærbødig og respektfull. 

Firebarnsfaren Aaron overtar kosher-slaktebutikken etter sin far da han dør og får verden snudd opp ned da han ansetter den unge studenten Ezri. 
Selv om Aaron forsøker å kjempe i mot, utvikler det seg et nesten ikke-verbalt, men svært fysisk forhold mellom de to. 
Et tabu i det religiøse samfunnet, og snart truer nabolagets moralpoliti utenfor dørene. 

Man aner dommedag fra første bilde, ørkesløst vinterregn i skitne Jerusalem-gater akkompagnert av et melankolsk lydspor. 
Men her brettes ikke ut store sosiologiske konflikter. 
Fortellingen fokuserer mer på Aarons kamp mot seg selv enn på de ytre truslene fra lokalsamfunnet og religionen. 

Zohar Strauss lar oss forstå hans stille desperasjon, nesten uten dialog, rolletolkningen imponerer. 
Det enkle og poetiske filmspråket gir rom for refleksjon, men filmen kunne altså tjent på å være litt mindre forsiktig. 
Målet om å ikke tabloidisere stoffet står i fare for å stenge ute andre enn Arthaus-publikummet, som definitivt burde se «Med åpne øyne». 
ØYSTEIN DAVID JOHANSEN 
",1
"Komikeren Jim Carrey står i veien for tragedien
Dette er en bisarr opplevelse. 
Du tror du skal se en morsom komedie med ablegøyetrynet til Jim Carrey. 
I stedet får vi et sjangermisfoster der komikeren passer mindre og mindre inn i løpet av filmen. 

Først varsles vi om at dette har skjedd i virkeligheten, men haha, tenker du, dette er nok diktet opp. 
Carrey har gjennom årene markert seg som ellevill komiker og eksentrisk satiriker (The Truman Show; Man on the Moon; Jeg, meg og Irene). 
Overdreven mimikk og ville øyne, kjappe replikker og langbeint akrobatikk er blitt hans varemerke. 

Starten er at en likblek Carrey framstiller Steven Russell i en sykehusseng, i ferd med å dø (nåtids rammefortelling). 
Et raskt tilbakeblikk til hans 50-tallsbarndom viser at han var adoptert. 

Så løper det av sted i et bankende Carrey-tempo, fra voksne Steven er gift med en overdrevent Jesus-from kone til han oppdager at han egentlig er homofil. 

Fra da av sniker følelsen seg stadig oftere fram: 
Å, kunne ikke en annen spilt Russell!? 
Du tror du skal få le kostelig når Carrey utfolder seg, men latteren setter seg fast i halsen, igjen og igjen. 

Fortellingen viser seg å være den dypt tragiske historien om en virkelig eksisterende bedrager, Steven Jay Russell, som lurte omgivelsene trill rundt. 
Det er ingen feelgood-opplevelse, snarere glir det over i det makabre. 

Å, du har misforstått, hører jeg noen stønne. 
Vaskeseddelen fra filmbyrået påstår at dette er «en morsom og provokativ svart komedie om hva som kan skje når rettssystemet, en freidig fyr og en udødelig kjærlighet krasjer sammen»? 

Men for meg har manusforfatterne og regissørene Glenn Ficarra og John Requa bommet i valget av Carrey i hovedrollen. 
Han ødelegger det svartsynte ved at vi assosierer komiker straks vi ser ham, og med sitt lattervekkende spill. 

Til sammenligning fungerer Ewan McGregor langt bedre som Phillip Morris, den blonde homsen som Steven faller for under et fengselsopphold. 
McGregor holder sin figur fast i noe menneskelig, noe vi kan like og synes synd på samtidig som vi ler av ham. 

Ficarra og Requa kan hevde at de vil provosere ved å vise hvordan politi og myndigheter i Texas ble lurt trill rundt av Russell. 

Men det de ikke synes å se, er at hovedpersonen i våre øyne ender som en usympatisk drittsekk som det er vanskelig å ha noen som helst sympati med. 

Selv en svart komedie får et problem nå du lurer hvorfor du skal le, ikke grine, av det du ser. 
",0
"Når uskyldig moro blir blodig alvor
Spillegale rivaler på liv og død. 

FILM: 
Noen bare hater å tape i spill. 
I actionkomedien «Game Night» er konkurranseinstinktene klare for større utfordringer enn Pictionary, snacks, quiz og miming. 
Krimleker med «ekte» kidnappinger, våpen og biljakter er utfordringer de spillegale tar på strak arm, selv når grensen mellom lek og virkelighet blir utydelig. 

Det barnløse paret Max (Jason Bateman) og Annie (Rachel McAdams) som har funnet hverandre over brettspill, inviterer venner til ukentlige spillkvelder. 
Max’ suksessrike bror Brooks (Kyle Chandler) dukker opp en kveld i all sin karismatiske pondus og eksklusive sportsbil. 

Rollespill 

Han inviterer selskapet til en mer avansert lek, et rollespillmysterium der innleide skuespillere skal bortføre et offer mens deltakerne skal oppspore og redde vedkommende før det inntreffer et mord. 

Farsen oppstår idet ekte kidnappere kommer de innleide i forkjøpet, og leken plutselig blir alvor uten at de impliserte er klar over det. 

Deretter tar filmen helt av i tøysete slapsticks og kjappe vittigheter. 
Det utvikler seg ganske blodig, men det hele er florlett underholdende og proppfullt av popkulturelle referanser til spektakulær Tarantino-vold. 

Alt mens søskenrivalisering, ufrivillig barnløshet, sjalusi og mistanker om utroskap ulmer i kulissene. 
En blodtørstig skjødehund og et forsøk på å desinfisere et skuddsår med Chardonnay i mangel av sprit, er bare noen av ingrediensene i dette plottet som er et samarbeid mellom regissørene John Francis Daley og Jonathan Goldstein. 

Blondine 

En dum blondine finnes jo i de fleste komedier, og en ekstra bonus her er at vedkommende er en innbilt alfahann (Billy Magnussen) som det nærmest ryker ut av ørene på. 
Han stiller med ny date hver spillkveld og blir lett utmanøvrert av kveldens dame (Sharon Horgan) som ikke bare er «brainy»; hun er også «british». 
Smartere kommer de ikke! 

Humoren i «Game Night» er ikke spesielt avansert; den balanserer hårfint mellom lett ironi og reinspikka tøys, men er helt innafor tålegrensen. 
Vi har sette dummere morofilmer enn dette. 
",1
"Mannen som michaeler Moore
I «Roger and me» framstiller den gretne bibliotek-nerden Michael Moore seg sjøl som en representant for arbeiderklassen i den påståtte hjembyen Flint (han bodde aldri der). 

Siden det er nasjonal-refseren Moore blitt en steinrik mediesmurf som bor på Manhattan og kjører limousine. 
Nå kommer den amerikanske arbeiderklassen og tar ham. 

«Michael Moore hates America» er en dokumentar om Michael Moores arbeidsmetoder, og filmen er inspirert av dem. 
Michael Wilson er en selvbestemt naiv roots-amerikaner som ble påvirket av sin arbeiderfars dype blanding av patriotisme og optimisme. 
Han irriterte seg over at Michael Moore sjikanerte landet hans og bestemte seg for å lage en film om Moore. 
Han michaeler manipulasjons-mesteren Moore. 

Den er blitt ei herlig smørje. 
De mest interessante er egentlig når Wilson påpeker (ved intervjuer med folka fra Moores film) at han i filmen om våpenkontroll fikk overtalt en butikk til å levere ut et gevær fordi han laget en film om særegne forretninger – mens han i filmen framstiller dette som om våpenkjøp over disk var den vanlige framgangsmåten. 
Altså nifst juks. 
Eller når representanter fra riflefolka i USA forteller om hvordan han har klipt sammen Charlton Hestons taler fra helt forskjellige tidspunkter for at det skal høres ut som om skuespilleren hadde et kynisk forhold til studentdrapene på Columbine. 

Det er også ganske avslørende når Wilson forsøker å intervjue Moore slik Moore forsøkte å intervjue sine motvillige ressurskilder, og får konsekvent nei. 
Da han stiller et kritisk spørsmål på en studentsamling med Moore, mobber den oscarbelønte kultkjendisen på talerstolen sin lille opponent ned med en arroganse som ingen amerikansk politiker ville ha tillatt seg. 

Mest underholdende er forfatteren som mener at man kan spore tilbøyeligheter til «narsissistisk personlighetsforstyrrelse» hos Moore, en lidelse som blant annet gjør at man alltid bebreider de flinke og ressursrike, mens man fremhever de som har så lite å fare med at de ikke representerer konkurranse. 
I gamle TV-bilder sier Michael Moore for eksempel at Bill Clinton er spilt tid, for han har ingen sjanse til å bli amerikansk president likevel. 

Problemet med dokumentarfilm er alltid at sannheten er et trosspørsmål. 
Kanskje eksisterer ikke de folka du ser intervjuet i det hele tatt, kanskje er de bare noen ukjente skuespillere. 
Enten det er snakk om «Fahrenheit 9/11», «En ubehagelig sannhet» eller «Michael Moore hates America» tror folk det de ønsker å tro. 
Denne relativismen gjelder muligens all journalistikk, for folk tror bare de nyhetene de liker. 
I Wilsons film sier tilhengere av Moore (antakelig) at de ikke syns det gjør noe at helten deres farer med løgn, for budskapet hans er så viktig. 
Man bør legge merke til at anmeldere som har vært begeistret for Moore, misliker Wilson. 
Det er sikkert tilfeldig. 
Jeg som hatet Moore, liker Wilson. 
Det er sikkert også tilfeldig. 
",1
"Går ut med et smell
«Harry Potter og Dødstalismanene 
- Del 2» er en generøs kjærlighetserklæring til fansen. 

FILM: 
«Alt ender 13. juli», proklamerer reklameplakater over byen og landet, og vitner om ikke annet om et lett solkongeaktig selvbilde fra «Harry Potter»-produsentenes side. 
Likevel er det ikke til å stikke under stol at det er en seismisk populærkulturell happening når sagaen om Harry Potter bringes til sin filmatiske finale, fire år etter at bøkene kunne fortelle en ung, avventende verden hvordan det gikk til sist. 

Visualiseringen av denne siste akten «Harry Potter og Dødstalismanene 
- Del 2» er en overbevisende avslutning. 
Med enkelte forbehold. 

Stundens alvor 

Det nærmer seg det store slaget som alle de foregående filmene har bygget opp til, mellom de gode og de onde trollmennene, mellom Harry Potter og dødsfienden Voldemort. 
På dette punktet er pompøsitet påkrevd. 
Noe annet kunne blitt oppfattet som mildt fornærmelig. 

Å styre «Harry Potter og Dødstalismanene 
- Del 2» krever mer enn noe annet en evne til å underholde og en gravitas som svarer til studens alvor. 

Dette har regissør David Yates, som elsker å la kamera sveve over den gotiske arkitekturen på trolldomsskolen Hogwarts og la omrissene av porter og spir seile majestetisk ut av tåka. 
Hele filmen er skutt i melankolske gråsjatteringer. 
Monumentale slagscener veksler med øyeblikk av oppgjør og erkjennelse. 
Det er akkurat passe storslagent. 

Uten rytmesans 

Men Yates har også store svakheter som regissør, og som svakheter flest er de vanskelige å kamuflere. 
Særlig i filmens første halvdel blir det klart at rytmesansen ikke er av de beste, særlig ikke i mindre, mer karakterdrevne scener. 
Regien er for skjematisk, den vitner om manglende forståelse for når man skal holde igjen og når man skal gi gass, og resultatet er at flere potensielt sterke øyeblikk, som Harrys og føniksordenens inntreden på Hogwarts, skusles vekk. 
Manus kunne vært mer sofistikert, sminken er her og der sjokkerende uvøren, og et par hylende logiske brister svir i sjelen. 
Terningfemmeren er ikke av de sterkeste. 

Hvislende Fiennes 

Når «Harry Potter og Dødstalismanene 
- Del 2» likevel er vektig og verdig, og tidvis likefrem rørende, har det å gjøre med kraften i J. K. Rowlings fortelling - og dels med inspirert casting. 

Oppsplittingen av den siste boken, «Harry Potter og Dødstalismanene», har gitt én dårlig film og én god. 
Del 1 var en utvasket, energifattig affære - men nettopp dette pliktløpet gjør at det i andre film blir luft og rom til å bygge skikkelig opp mot den store duellen til sist og utforske de nære og farlige forbindelsene mellom Harry og Voldemort, spilt av Ralph Fiennes med en hvislende, vemmelig karisma. 

Flott Rickman 

Filmen minner også om at Severus Snape, den fiendtlige læreren hvis tilhørighet lenge forblir en gåte, er den sterkeste og mest interessante skikkelsen i hele Potter-universet - og at den første Potter-regissøren Chris Columbus må ha hoppet opp og tatt en liten dans rundt skrivebordet da han kom på å tilby rollen til Alan Rickman. 

Rickman har i alle år gitt Snape akkurat den rette tyngden, og den akkurat riktige antydningen av sårhet under sarkasmene - og i en film der de fleste gjennomgangsfigurene bare gjør små innhopp for å forsikre om at joda, de er der, får han bli et emosjonelt anker for fortellingen. 

Det er formidable folk Daniel Radcliffe som Harry står overfor i Fiennes og Rickman, og han klarer ikke helt å holde fortet. 
Skuespillermessig, altså. 

For fansen 

Men det gjør ikke så mye. 
«Harry Potter og Dødstalismanene 
- Del 2» er det den skal være. 
Den laget for følgerne, for de som har tre hundre studiepoeng i potterologi og som har fulgt Harry med usvikelig lojalitet i alle disse årene. 
Overfor dem er den et genuint og generøst uttrykk for gjengjeldt kjærlighet. 
",1
"Denne formen for latskap vitner om forakt for eget publikum
«Pitch Perfect»-franchisen går offisielt tom for drivstoff i den begredelige tredjefilmen. 

FILM: «Tonedøv», «umusikalsk», «dårlig gehør»: 
Hvis det noensinne har eksistert en film som ber om å bli oppsummert via billige musikk-relaterte ordspill er det Trish Sies «Pitch Perfect 3». 
«Pitch Perfect» var en usannsynlig franchise da den fikk sin første oppfølger i 2015, men med dette tredje kapittelet i sagaen om acapellakoret The Bellas, forsøker ikke filmskaperne engang å legge skjul på at konseptet har utspilt sin rolle. 

Klønete 
Det begynner å bli en stund siden Beca (Anna Kendrick), Amy (Rebel Wilson) og de andre jentene i The Bellas ble ferdige på college, men det betyr ikke at de har mistet lidenskapen for acapella – snarere tvert i mot. 
Og takket være et plott som konsekvent bruker brekkjern for å sannsynliggjøre rollefigurenes handlinger, ender de opp med å turnere amerikanske militærbaser i Europa som oppvarmere for DJ Khaled. 

Jeg skal ikke hevde at det er fysisk umulig å lage en film som virkelig trenger DJ Khaled, men som en person som er mest kjent for å rope navnet sitt over popmusikk som synes å greie seg utmerket godt på egenhånd, er han selve legemliggjørelsen av overfladisk merkevaresynergi – og dermed grunnleggende overflødig. 
Og det er ikke sånn å forstå at Khaled bare stikker innom en scene for å gi filmen et lite push på Instagram: 
Uten den profilerte produsenten, app-mogulen og joggeskoentusiasten rakner plottet i «Pitch Perfect 3» fullstendig. 

Fornærmende 
Det vil si, rakner gjør det naturligvis uansett. 
«Pitch Perfect 3» er en fornærmende dårlig film, og gjennomsyres av en altomfattende latskap som favner alt fra personregi og komisk timing til foto og det eksepsjonelt klønete manuset (det er dypt, dypt deprimerende å tenke på at Mike White har gått fra HBO-serien «Enlightened» til «Emojifilmen» og dette). 
Denne tredje «Pitch Perfect»-filmen er det du får når du har en franchise som selger seg selv og et komplett fravær av andre grunner til å fortsette å lage film: 
En meningsløs fortelling, en selvironi som både understreker filmens største og mest skjemmende feil og trekker de to langt mer vellykkede forløperne med seg ned i dragsuget, samt et manus som er villig til å gjøre bokstavelig talt hva som helst for å tilpasse seg insentivordninger og slå mynt på den amerikanske hærens bisarre popularitet. 

Selv den harde kjernen av fans – hvis tilværelse ikke har noen annen mening enn å se Anna Kendrick og hennes skvadron av privilegerte amerikanske middelklassekvinner harmonisere seg gjennom mainstream-R’n’B som om det fortsatt var 2004 – kan med fordel tenke seg om to ganger før de løser billett til dette makkverket. 
",0
"TV-anmeldelse «Mindhunter»:Lekker - og langsom 

David Finchers nye Netflix-serie kan vise seg å være mer interessant enn den er underholdende. 

«Mindhunter» 

Amerikansk drama/krimserie i 11 episoder 

Netflix, premiere 13. oktober 

Med: Jonathan Groff, Holt McCallany, Anna Torv, Cotter Smith. 

Amerikanske krimserier om FBI-«profilere» går det tretten av på dusinet. 
«Mindhunter», den nye Netflix-anstrengelsen til den feterte filmregissøren David Fincher, som også sto bak oppstarten av «House Of Cards», tegner heldigvis til å være noe annet enn nok en «ett mord og én oppklaring per episode»-føljetong. 

Den er basert på memoarene til en av foregangsmennene i den nye kriminelle atferdspsykologien, spesialagenten John E. Douglas, og handler om disiplinens pionerdager i andre halvdel av syttitallet, i kjølvannet av Charles Mansons og David «Son Of Sam» Berkowitz’ herjinger. 

Man står overfor en tilsynelatende ny type kriminell: 
Seriemorderen «uten motiv». 
Hvordan skal man forstå, enn si finne, disse, om man ikke forstår hvordan de tenker? 
Unge Holden Ford (Groff), spesialist på forhandlinger i gisselsituasjoner, ønsker å oppdatere etterretningsbyråets kunnskap på feltet, og styrke vitenskapsutvekslingen med akademia. 

Les også: 
Filmanmeldelse «Snømannen» – Hva i alle dager skjedde her? 

I et FBI som fremdeles synes å operere etter J. Edgar Hoovers gammelmodige prinsipper om at kriminalitet er noe man begår for vinningens skyld, og der holdningen er at de som faller utenfor mønsteret simpelthen er «gærne», ferdig med det, blir han i en viss grad motarbeidet. 
Han møter motstand fra akademia også, der mistroen til FBI er stor etter sekstitallets kulturkriger. 

Vi bevitner ikke ett eneste drap i løpet av de to episodene VG har fått sett (et selvmord er det dog ryddet plass til). 
Det nærmeste vi kommer grufulle scener, er åstedsfotografier. 
«Mindhunter» er ikke «fredagskrim» (selv om vi aner at vi etter hvert skal få være med på en og annen oppklaring). 
Det er en serie om fremveksten av et kunnskapsmiljø. 

Fincher – som kjenner det kriminelle element fra filmer som «Seven» (1995) og «The Girl With The Dragon Tattoo» (2011), og ikke minst kjenner sin syttitallsseriemorder fra «Zodiac» (2007) – går møysommelig frem. 
De to første episodene kan, som så mange nyere serier fra Netflix og HBO, virke i overkant langsomme. 
(Dette er produksjoner som tyner materialet i håp om at det skal bestilles flere sesonger). 

Den har også en hovedrolleinnehaver, Groff, som så langt virker relativt blek i all sin ungdommelige idealisme, og en dynamikk mellom ham og hans nærmeste overordnede, Bill (McCallany), som er velkjent: 
Den eldre «jeg har sett alt»-sjefen som motvillig og gradvis lar seg overbevise av den yngre kollegaen. 

Samtidig foregår det ting i «Mindhunter» som må karakteriseres som godt over middels lovende. 
Finchers øye er som alltid upåklagelig: 
Han har ikke gått bananas i kostymelageret, men tegner en tidskoloritt som er sober, monokrom og klinisk «classy» (montasjen i episode to vitner om visuelt overskudd). 
Lydsporet – 10cc, Talking Heads, rene «Guardians Of The Galaxy» – er en fin bonus. 

Cameron Brittons innsats som seriemorderen Edmund «The Co-Ed Killer» 
Kemper i episode to er nerveslitende på høyde med Anthony Hopkins’ i «Nattsvermeren» (1991), og fanger perfekt den samme blandingen av høy intelligens og kvalmende grandiositet. 

Les også: 
«Nattsvermeren»-regissør er død 

Ikke minst er det jo er fordel at temaet er og blir interessant. 

Det er grunn til å rope et aldri så lite varsku når det gjelder tempoet i mange av de nye «kvalitetsseriene». 
Det som lenge var disse produksjonenes store styrke – tiden man har til rådighet til å bygge troverdige karakterer – kan, dersom sitronen alltid skal skvises maksimalt, resultere i ineffektiv historiefortelling og utilstrekkelig narrativ fremdrift. 

Gode krefter bak kameraet – Fincher og manusforfatteren Joe Penhall («The Road», 2009) i særdeleshet – tilsier at man bør gi «Mindhunter» en sjanse. 
Denne anmelder kommer til å gjøre det. 
Men vi får ta høyde for at «Mindhunter» vil vise seg å være mer interessant enn den er underholdende. 

Anmeldelsen er basert på de to første av 11 episoder 
",1
"Oslo-Stompa er ikke så bra
Den andre Stompa-filmen hvilte på laurbærene, og var dessuten en fortløpende Pepsi-reklame. 
Ivar Aasen er bytta ut med Aasmund Olavsson Vinje på Brandts kontor, og Tørdal begynner å få langt hår. 
Men handlingen blir treig etter hvert. 

«Stompa selvfølgelig»: 
Norsk familiekomedie. 
1963. 
1 time, 20 minutter. 
7 år. 
Regi: 
Nils Reinhardt Christensen. 
Med: 
Ole Enger, Knut Eide, Gisle Straume, Arne Lie, Sissel Juul, Per Sunderland. 

I den første filmen spilte Rolf Kirkvaags hockeysønn Rolf jr. 
Han var egentlig en litt dyster unge. 
I «Stompa selvfølgelig» to år etter overtok den sjelløse blondisen Ole Enger, men flink var han. 
Handlingen derimot var et Oslo-oppkok av urbane karljohaniteter. 
Tørdals søster kommer sigende som en luksusprostituert med Chat Noir-fjes. 
Fra hovedstæden kommer også en fetert skuespiller (Per Sunderland), for hele barnefilmen handler om en amatøroppsetning av «Sigurd Jorsalfar» der det sannelig ikke skjer stort. 
Filmen blir enda mer meta av at den kvekkende rektor Ulrichsen vaser rundt med super 8 kamera og dokumenterer en svart hvit samtid i farger. 

Ingen i filmmiljøet på Jar har tenkt utenfor sin egen papirkurv, men filmen er da også laget i ei tid da en norsk forfatter var en skallete fyr i cordfløyelsbukser som skrev bøker om forfattere i skallete cordfløyelsbukser. 

De to filmene er på samme dvd, så du kan ikke få den første uten den andre. 
Det tåler du. 
",0
"Eastern promises
Viggo Mortensen og regissør David Cronenberg har laget nok en solid film om voldens konsekvenser. 

Gravid tenåring dør 

”Eastern promises” er kanskje ikke like god som ”A history of violence” fra 2005, men er omtrent like kompromissløs i skildringen av brutale menns synder. 

Mortensen gjør en skummelt god rolle som russisk mafiasjåfør, mens Naomi Watts er et passende motstykke som jordmor. 
Den ene representerer de som tar liv, den andre de som tar i mot liv. 

Nikolai (Mortensen) er sjåfør for en russisk mafiafamilie i London, og svarer til sjefens sønn, Kirill (Vincent Cassel). 
Så dør ei 14 år gammel russisk jente når hun føder. 

Jordmor Anna (Naomi Watts) finner dagboken hennes, og tar den med seg hjem til sin russiske onkel for å få den oversatt. 
Innholdet fører henne til en restaurant som mafiafamilien driver. 

Sjefen Semyon (Armin Mueller-Stahl) er ivrig etter å få tak i dagboka. 
Samtidig brygger det opp til konflikt innad i familien, som truer alle. 

Praktfullt skuespill 

Den russiske mafiaen i Cronenbergs film er som mafiafamilier flest på film. 
Tett knyttet innad, med nådeløs indre justis, men lite synlige utad. 
Her er det ikke horder av gærninger som vifter rundt med skytere. 
De fremstår heller som forretningsmenn, enn som mordere. 

Det blir faktisk ikke løsnet et eneste skudd. 
Ingen bærer skytevåpen på grunn av Englands strenge våpenregler. 
Men når det trengs, brukes det kniv. 
Og det er noen stygge og realistiske scener i filmen som fikk meg til å vri meg i kinosetet. 

Viggo Mortensen er praktfull som Nikolai. 
Hans tilsynelatende harde ytre er ingen fasade, men vi aner gradvis at det er mer bak Nikolais solbriller enn bare en hardbarket kriminell. 

Naomi Watts er kanskje litt for naiv som sannhetssøkende jordmor, men det er strengt tatt nødvendig at Anna er det, fordi hun er publikums representant i dette miljøet. 
Det er gjennom henne vi ser historien. 

Årets beste krimfilm? 

De to siste store rollene er også kvalitetssikret. 
Vincent Cassel spiller effektivt den sprø og uberegnelige Kirill, mens veteranen Armin Mueller-Stahl gir troverdig tyngde og verdighet til mafiabossen Semyon. 

”Eastern promises” er godt nok fra David Cronenberg, selv om han ikke matcher høydepunkt fra tidligere i karrieren, som ”The Fly”, ”Dead Ringers” og før nevnte ”A history of violence”. 

Men han er fremdeles en av de beste til å avdekke menneskets råskap gjennom usminket skildring av volden slik den er, kald og brutal. 

Derfor bør du se ”Eastern promises”, som må være en av årets bedre krimfilmer! 
",1
"Støyende jungelaction
Regi: 
Peter Berg. 
Med: 
The Rock, Seann William Scott, Rosario Dawson, Christopher Walken. 
Am. action. 
15 år. 

Mye action, lite humor og en dårlig fortalt historie med kjempen The Rock i Brasils jungel. 

Filmens beste lille kutt er dette: 
Kjempen The Rock møter giganten Arnold Schwarzenegger i døra. 
Sistnevnte sier «Have a good time». 
Og nå som Arnold skal styre politikken, ligger alt til rette for at The Rock (som egentlig heter Dwayne Douglas Johnson) skal overta rollen som testosteronkjempe nummer én i Hollywood. 
Mannen, kjent som Scorpion King, har det meste som skal til - veltrente muskler, barskhet og veldreid maskulinitet. 

Men gi nå denne mannen en bedre historie! 
Ikke send ham ut i jungelen med en anmassende Seann William Scott, en sutrende Christopher Walken og en dønn alvorlig Rosario Dawson som idealistisk frigjøringshelt. 
Og om man gjør det, så bruk i det minste humor som attåtvåpen til et ruvende arsenal av maskingeværer, kniver og knyttneveslag som utgjør rundt 90 prosent av dette støyet. 

Men The Rock har definitivt potensial! 
",0
"Krypet som kverka Kilmer
Det føles helt rett å gå videre til en annen dødsteit naturvern-film. 

I «Arctic outbreak» er biologen Val Kilmer blitt så bittertrist over menneskene at han vil smitte dem med kryp som ødelegger kroppene i ubeskrivelige smerter. 
Det er også med en ung student som helst vil bombe verden fordi far hans var sjef for en oljerigg der det skjedde en ulykke. 
Mange rare oppfatninger av idealisme finnes der ute i etterliknernes profet-inflasjon. 

Men filmen er faktisk ganske spennende. 
På ei øy langt oppe i det arktiske fantasilandet Utendørs finner Kilmer og folka hans en smeltende mammut. 
Dessverre er den full av merkelige små virveldyr som kryper inn under huden på folk og omgjør dem til klekkerier. 
Spyr og dør, spyr og dør. 
Til utposten kommer Kilmers datter, en helikopter-pilot og noen tungsindige studenter, og så går filmen inn i en tundraversjon av alle-skal-dø-handling med tilforlatelig regi og tilløp til spenning. 
Sykdommen er ganske grisete, og filmen er ikke for de som blir kvalme av å se eggeskall i pannekaka. 

Budskapet er paradoksalt: 
Ungdommene maser med at menneskene ødelegger naturen, og så kommer et kryp fra en mammut og viser hva natur egentlig er for noe. 
Natur er noe moralfritt, ubønnhørlig og forferdelig som vi må bekjempe. 
Naturen er et psykotisk, nevrotisk, psykopatisk nazisted som vi etter mangfoldige tusenår med frykt og smerte har klart å vinne over; vi overlater ikke verden til den om igjen. 

Filmen ble skutt i Vest-Canada og ble velsignet av en indianerhøvding. 
Apropos «Avatar». 
",1
"Men superheltene var ikke døde!
Å jøje meg så herlig det er med film når alt stemmer. 
I «Jernmannen» går maskiner og mennesker opp i en lavere enhet som passer oss midt i vår guddommelige middelmådighet. 
Takk. 

Robert Downey jr. 
er etter min mening en av de største amerikanske skuespillerne, og egentlig burde jeg be dere utsette denne filmen og leie «Chaplin» først. 
Med sine utfordrende, ironiske stilisme-fakter klarer den livsherja mannen gang etter gang å hale oss inn i sin fiksjon. 
Downey jr. bor rett utforbi virkelighetens dør, som om han var en ledsager ut av den. 
Når han spiller en Marvel-helt oppstår en ny logikk-dimensjon, for mannen er så skeiv at han både kan være eksentrisk milliardær og superhelt uten at det virker merkelig eller påtatt. 
Evnen er sjelden. 
Nicholson kunne aldri gjort det. 
Ikke Depp heller. 

Jeg skal fortsette i Dropsen-posen med rolleliste-snop: 
Jeff Bridges har en stemme som gjorde at jeg lukket øynene da jeg så «The door in the floor» og bare lyttet. 
I «Jernmannen» spiller han Downeys partner i en skikkelse som Vigeland kunne ha hogd og Hamsun kunne ha skrevet. 
Skallet som en østkant-torpedo, tilsynelatende diger og dystert faderlig. 
Han er nydelig. 

Og Gwyneth Paltrow med sitt behagelig zoologifarga pelsdyrhår og sitt rolige ansikt er storarta som tilbakeholdent andpusten sekretær. 

Dessuten har Jon Favreau regissert som om superhelter ikke blir diktet for 10 år gamle transformerfans, men eldre gutter med ukurerbar ironi-avhengighet. 
Filmen starter i Afghanistan, der småbannende Taliban-legionærer tar milliardæren Tony Stark til fange. 
Så beveger handlingen seg bakover til mannens verbalt drektige playboy-liv, der journalisten Christine Everhart i en kropp som likner Skeletors søster, blir kasta ut av hovedpersonens morgen av en sarkastisk Paltrow. 
Alt er forbilledlig elegant gjort. 
Så trenger plutselig rikingen i Afghanistan både hjerte-magnet og flyge-rustning for å unnslippe, og derfor konstruerer han en av restavfall og Ebay-elektronikk. 

Hjemme i USA perfeksjonerer Stark drakten til en slags bionicle-bunad, flyr til Afghanistan og redder livet til småbarns far og utfordrer F-16 eller 18 eller 20 eller noe sånt. 
Hvis konfliktløsninga i korporasjonene hadde vært filmet like elegant som innledningen og kampscenene, ville «Jernmannen» blitt uutholdelig bra. 
Nå blir den menneskelig. 
Litt småteit mot slutten da regissøren får behov for å presentere en bråte forklaringstrengende handlingstråder og glemmer at det er Downey jr. som bærer hele greia, og uten ham blir det bare Spider-man fra smia. 
Men sånn er det. 

«Jernmannen» vekker likevel en overraskende mistanke om at superhelt-filmen ikke var død. 
",1
"Bekmørk og løfterik start på ny «Game of Thrones»-sesong
Og et lettere sjokkartet gjensyn, for dem som har øynene med seg. 

Vinteren har kommet til Westeros, og med det gravalvoret. 
Hvis «Game of Thrones»-høydepunktet for deg har vært Tyrions onelinere, risikerer du med andre ord å bli litt skuffet over episoden som ble sluppet i natt. 

Men er det action du er ute etter, så må du ikke vente lenge på den første massakren. 
«Nord husker», får vi ettertrykkelig beskjed om, allerede i første scene. 

Knapt noen sesong av en tv-serie har vært så forhåndshypet som sjuende og nest siste sesong av fantasyeposet «Game of Thrones». 
Både av distributøren selv, som har sluppet utallige små klipp og teasertrailere på nett, og ikke minst av fansen, som har spekulert i over et år på hva som vil skje. 

Hvem av favorittkarakterene våre vil bukke under først (for noen vil dø, det er helt sikkert)? 
Hvilke nye allianser vil oppstå i kampen om jerntronen? 
Og hvordan går det med alle sammen når hvitvandrerne - demonskikkelsene fra nord - tar med seg zombiehæren sin og strømmer sørover? 

Mørket senker seg 

En knapp time inn i den nye, sju episoder lange sesongen ser det mørkt ut. 
Bekmørkt. 
Ikke bare i overført betydning. 
Kvelds- og nattscenene er i overtall. 
Stearinlysene blafrer i frosten, og dommedagsmusikken akkompagnerer det hele. 
Kombinert med de megetsigende blikkene og dystre replikkene som avslutter mange av dialogscenene (og det er mange dialogscener her), er det nesten så vi når et metningspunkt. 
Vi skal vel ikke koke såpe heller? 

Men så dukker det opp en liten regi-godbit, som sekvensen med Sam som lærling i Citadellet - en symfoni av møkk og brekningslyder. 
Avløst av visuelt storslagne panoreringer fra Dragonstone, Blackwater Bay, muren, og Brans gufne visjoner (nevnte jeg zombier?). 
Fra lekne klipp til grandiose oversiktsbilder. 
Jo, denne dramaserien er fortsatt i en klasse for seg. 

Posisjonering 

Dette er likevel en rolig sesongstart til «Game of Thrones» å være. 
Det er som om serien posisjonerer seg for krigen som skal komme, på samme måten som våre helter gjør det. 
Skjønt, de er ikke helt enige om hvilken krig det er. 
Mens Cersei tviholder på jerntronen i sør, og får hjelp fra litt uventet hold, har Jon blikket mot nord. 

De fleste gjenlevende hovedfigurene dukker opp i løpet av den første timen, det samme gjør mange av våre favoritt-bifigurer, som for å minne oss på hvor de er og hva de vil (det har tross alt gått over et år siden sist). 
Et lettere sjokkartet gjensyn blir det også, for dem som har øynene med seg. 
Og en viss forhåndshypet kjendismusiker gjør en søt gjesteopptreden som enkel fotsoldat - for øvrig et av flere tegn på at småkårsfolk vil få en større plass denne sesongen. 
Det er i så fall på tide. 

Fansen får sitt, gjennom løfterike glimt, patosfylte ankomstscener, og replikker dryppende av undertekst. 
Og til kritikerne, som har ledd av tidligere sesongers oppheng i «sexposition-scener» (sexscener som pynt til viktige, men kjedelige monologer): 
Sex er så 2015. 
Nå er vi over på obdusering. 

Samtidsmetafor 

«Game of Thrones» er en fantasyserie som kan nytes på flere vis: 
Du kan se den som en kløktig sammensatt og uvanlig karaktersterk spenningsserie om riddere og drager og blodige slag. 
Du kan dykke langt ned i historien, og lete fram alle de små hintene og mønstrene som gir mulighet til å forutse handlingen. 
Og du kan studere maktspillet mellom konger og dronninger og religiøse ledere, og finne referanser til vår egen verden, historie og endog moderne tid. 

Serien har - med rette - vært omtalt som fantasyserien for dem som ikke liker fantasy. 
De overnaturlige elementene, som drager og zombier, har lenge holdt seg ute i periferien. 
Nå som vi nærmer oss slutten på historien, kryper de riktignok inn mot sentrum. 
Men flere har lest zombietrusselen som en metafor for samtidas klimaendringer: 
I sør sloss menneskene mot hverandre om filleting, mens altfor få av dem har øyne for den virkelige trusselen, den som bare kan stanses dersom alle går sammen om å få det til. 

Uansett hvordan du foretrekker å innta herligheten: 
Ingenting tyder på at denne serien har blitt mindre gourmet-tv siden sist. 
Dette er en løfterik start. 
Men neste uke, da er det på tide med litt mer Tyrion. 
",1
"Litt moro.Litt. 

Jeg oppdaget aldri hva gargoylene hevner, men de tar godt for seg av uheldige rumenere i en grøsser som nok vil funke best for det underholdnings-enkle nysepulver-segmentet blant skrekkfansen. 

En gargoyle var så vidt jeg vet en diabolsk kirke-utsmykning, men i denne filmen flyr de rundt og trøbler til etterforskninga til CIAs staurstive Michael Paré. 

Filmen starter i1512, som så vidt jeg husker var Ceausescus første regjeringsår. 
I våre dager jakter gargoylene på syndere, prester og arkeologer, mens Paré jager vanlige skurker i en europeisk bil som ville blitt forbikjørt av Løgnaslaget på damesykkel opp Vikesåbakkene. 
Filmen er ikke noe å gå til valg på, men enkle sjeler med alvorsvegring vil finne behag i dens godt skjulte munterhet. 
",0
"Filmanmeldelse:Inherent Vice 

Kult, esse; hardkokt krim fra hippietidens USA! 

«INHERENT VICE» USA. 
Regi: Paul Thomas Anderson. 
15 år. 
MED: 
Jena Malone, Joaquin Phoenix, Reese Witherspoon, Josh Brolin, Owen Wilson, Sasha Pieterse, Benicio Del Toro, Eric Roberts, Michael Kenneth Williams. 

Og det er faktisk ganske kult! 
Gode skuespillere i løsslupne og til dels elleville scener med sex, drugs and rock'n'roll, underfundig og morsomt - i alle fall dersom man har sans for tiden og akkurat disse skuespillerne! 

Plottet er nokså umulig å gjengi. 
Bortsett fra at det begynner med at den temmelig nedsløvede detektiven Larry «Doc» Sportello forsøker å finne sin forvunnede tidligere kjæreste, som har forlatt hans hasjstinkende leilighet på stranden for å hengi seg til folk med mer penger. 
Livsfarlige folk, viser det seg. 
Politiet er ikke stort bedre. 
Heller Ikke FBI. 
Eller byggebransjen. 
Eller musikerbransjen. 
Eller filmbransjen. 

De muntre hint til skuespillere og TV-serier og andre filmer er tallrike. 
Også til Norge og en viss TV-serie: 
Lilly Hammer er navnet på en oppdukkende kvinne! 

Humøret og driven er det ingenting å si på! 
Filmen er åpenbart laget som en slags internspøk i bransjen - i alle fall har den utviklet seg sånn. 
Flere og flere elementer - og folk - trekkes inn, hele saken blir mer og mer tåkete, ikke videre avklart av den uendelige strømmen av omtrent det som finnes av rusmidler. 
Mest avklarende er faktisk «Doc»s av og til helt grunnleggende desorientering; han må stille de dummeste og mest åpenbare spørsmål. 
Og det er man glad for. 

En munter trip for gamle raddiser! 

JON SELÅS 
",1
"Politisk tørrporno
Den typiske kvinnelige actionhelten er ikke som en mann, og hun er ikke som Lara Croft, men som den balstyrige bitsjbeiben Tessa. 

Dama brenner for Afrika med umedgjørlig kompromissløshet. 
Sier det rett til de dresskledde maktmennene i cocktail-selskaper (du sko ha sitt tryne' på 'an!). 
Elsker lidenskapelig, elskes lidenskapelig av alle som kommer nær henne. 
Det er den sure bitsjå som er kvinnenes actionhelt. 

Følgelig er det mange nærbilder og mye dvelende følsomhet i kvinnenes actionfilm «The constant gardener». 
De slåbrok-intellektuelles spionforfatter John le Carré har skrevet boka. 
Brasils blødende hjerte Fernando Meirelles («City of God») har regissert, men dette er damenes film, så full av detaljkonfliktisk stille— ståeri at man får fornemmelsen av at noen har skrevet nekrologen til et helt kjønn. 
Det er vanligvis bare i gravtaler at så pinlige overdrivelser blir tolerert. 

«The constant gardener» tilhører den politiske pornografien, og Afrika er filmens hore. 
Kontinentet blir utsatt for en slags filmatisk voldtekt. 
Meirelles dytter våre våte slummingblikk på sjuke og fattige, sultne og forpinte - og innimellom tar han oss med på National Geographic-turer over fantastiske landskaper. 
Til og med fargene blir misbrukte i denne filmen. 
De er fanga i et vestlig-dekadent nytelses-rituale som vi kan kalle medlidelse, for at ikke medlidenheten skal komme i vanry. 

Ralph Fiennes spiller en sjenert og svak britisk diplomat. 
Under et foredrag står den uredde Rachel Weisz (Tessa) opp og holder en slags «Irak-krig for Dummies»-tale der hun beskylder alle for det meste. 
I diplomatiet fører den slags til sex, filma som om noen hadde mistet kamerat på golvet under en legeundersøkelse. 
De to gifter seg, og Tessa blir med til Afrika, der hun setter i gang med å omgjøre all urett, beskyttet av sin friske kvinnelighet. 
Men før hun rekker å forvandle alt, dør hun, og etter en times tid etterforsker ektemannen hva som egentlig skjedde. 

Den politiske pornografien oppstår på denne måten: 
Hvis noen vet at legemiddel-industrien ved hjelp av den britiske regjeringen kynisk myrder afrikanere, burde de egentlig si noe om det. 
Hvis de, som man mistenker, bare bruker temaet som insinuerende indignasjonsgjødsel, burde de skamme seg, for dette er å hore kynisk med de siste restene av folks engasjement. 
Hvis filmen hadde startet med en plakat om at den bygger på virkelige hendelser, skulle jeg også ha tilgitt den nesten patologiske kjedsommeligheten som oppstår i frekkasfuglen Rachel Weisz' nærvær. 
",0
"Vellykka kulturhistorie
Fredagdentrettende-filmer handler om ungdomsblide voldsinnovasjoner og unaturlig brystvisning. 
Vår tids slaktfilm ærer tradisjonen på en fin måte. 

Kulturtradisjoner skal man holde i hevd, og Marcus Nispel («Motorsagmassakren», 2003) har ivaretatt en dypt elsket genre samtidig som han har oppdatert den med noen av vår tids fingeravtrykk: 
Helsestudio-trente Ken & Barbie-kloninger, kroppsforming med tetningsmasse for bad og voldsteknologi som er mer realistisk enn sushi. 
Jeg vet at det ikke er fint å se på, men filmen er forbilledlig fartsfylt, full av fotografisk flotthet og enda mer spennende enn en vasse-mønstring på Lundsneset. 
Jentene skriker flott. 
Gutter stønner f-ord. 
Alle løper i skogen. 

Det handler nok en gang om den kanskje-okkulte morsbindersen Jason Vorhees som massakrerte friluftsungdom tidlig på 1980-tallet fordi de hadde sex i stedet for å lære ham å svømme. 
Jasons motvilje har holdt seg, og også i denne filmen er det de kåte som kuttes først. 

Filmen starter med at to kjærestepar og en GPS-nerde drar på marihuana-letetur ved Crystal Lake. 
Mer enn det skal jeg ikke røpe, for derfra oppstår et gruvekkende mangfold av kulturhistoriske forbedringer, og det eneste man bør vite når man går inn i salen, er prisen på popcorn. 
",1
"Computergrafikkmonster-universitetet
«Percy Jackson & lyntyven» (2010), basert på Rick Riordans bokserie om den greske guden Poseidons kjødelige sønn, «halvbloden» Percy, var muligens ingen kommersiell «flopp». 
Men den luktet som én. 

Det er en smule overraskende at det nå foreligger en oppfølger. 

Den gode nyheten er at den er bedre enn forgjengeren. 
Den dårlige nyheten er at den bare er ørlite grann bedre. 

«Percy Jackson: 
Monsterhavet» er selvsagt nok en gang basert på en bok i Rick Riordans serie. 
Om unge Percy, den greske guden Poseidons kjødelige sønn, en såkalt «halvblod». 

Handlingen? 
Må vi? 
Huff, OK da: 
Et tre, i sin tid vokst ut av halvbloden Thalia, Zevs datter, er i ferd med å visne. 
Med det vil forsvarsmuren rundt «Camp Half-Blood», halvblodenes hjem, bli sårbar for farer utenfra - spesifikt et komplott som dreier seg om å gjenopplive den falne titanen Kronos. 
(Han er svært sint). 

For å unngå dette, må våre helter - Percy og Annabeth, samt satyren Grover og kyklopen Tyson - legge ut på jakt etter «Det gylne skinnet», et tipptopp teppe som kan fikse det meste. 

Så er CGI-festen i gang. 
«Percy Jackson: 
Monsterhavet» er så stappfull av datagrafikkeffekter at den praktisk talt er en tegnefilm. 
Vi møter monstre både sjø og land, de fleste av dem gyllent glorete for å liksom se «greske» ut. 
Filmen vil være julaften for små gutter som aldri blir lei av å se mennesker sloss mot animerte beist, og en gigantisk tålmodighetsprøve for alle andre. 
(Filmen har 11 års aldergrense, men er ganske skummel). 

«Percy Jackson: 
Monsterhavet» besitter ikke fnugg av magi. 
Historien er enkel, men regissør Freudenthal klarer likevel å klusse den til - det er nok en fordel å kjenne «Jackson-universet» godt på forhånd om man ønsker å følge med i alle de forvirrende svingene. 
Det lille som finnes av sjarm her, besørges av de måtelig engasjerende skuespillerne. 

OK. 
De lager ikke flere «Harry Potter»-filmer. 
Det er derfor denne dårlige kopien finnes. 
Vi får sette vår lit til den kommende «Hunger Games»-filmen i stedet. 

MORTEN STÅLE NILSEN 
",0
"«Mye tyder på at moroa er over»
Betyr Adam Sandler-aktige «The Dictator» at Sacha Baron Cohen ikke er morsom lenger? 

FILM: 
Sacha Baron Cohen er blitt superstjerne ved å bringe med seg parodiske karakterer som Ali G, Borat og Brüno ut i virkeligheten. 
Han har brukt disse tre til å latterliggjøre folk med oppblåst selvbilde og eksponere vanlige menneskers naivitet, idioti og uspiselige holdninger. 
Resultatet var ofte ulidelig morsomt. 

Nå har han funnet opp en ny karakter, den parodiske diktatoren som styrer sin nordafrikanske oljestat med hard hånd (og et lite diktatorisk skjegg). 
Admiral General Aladeen er ikke en tilforlatelig skrulling som Borat: 
Du kan ikke ta ham med ut i den virkelige verden for å bondefange de godtroende. 
Derfor har man i stedet forært den eneveldige Aladeen en hel spillefilm og vi sitter igjen med en skuffende erkjennelse: 
Tar du Sacha Baron Cohen ut av virkeligheten, sitter du igjen med en Adam Sandler-komedie. 

Mister alt 

Borat var en karakter som gjorde jobben sin så lenge Baron Cohen klarte å holde maska. 
I en spillefilm, derimot, krever vi noe mer av en komisk figur, han skal fungere innenfor en fiktiv verden som vi tror på, men når jeg ser Aladeen, tenker jeg bare at Baron Cohen er en dårlig skuespiller. 
Dette er en svakhet som kunne vært overvunnet med et smart manus, men dessverre har filmen lagt seg på et komisk toneleie som er så barnslig provoserende at man ødelegger de fleste mulighetene til stor komikk. 

Filmen starter hjemme i oljestaten Wadiya, der Aladeen halshugger sine undersåtter for den minste forseelse. 
Omverdenen frykter at han er i ferd med å utvikle atomvåpen og truer med å angripe Wadiya hvis ikke Aladeen kommer til FN og forklarer seg. 
På veien dit blir han tatt til fange, mister skjegget, klarer å rømme og får hjelp av Zoey (Anna Faris), en feministisk og politisk hyperkorrekt veganer som protesterer mot diktaturet i Wadiya. 

Inn med teskje 

Aladeen vimser omkring i New York, møter en rekke mennesker og har alltid en sexistisk eller rasistisk replikk på lur. 
Mye av dette kunne vært morsomt, hadde det bare vært gjort med mer finesse. 
Jeg sier ikke at filmen er kjemisk fri for morsomheter, men den lider av en utilgivelig manglende nese for «timing». 
Hver gang Aladeen serverer fornærmelser, gjør noe diktatorparodisk eller ytrer noe om tortur eller krigen mot terror, får vi det matet inn med teskje. 
Den politiske satiren er altfor slapp og resten minner om Adam Sandler på det jevne, inkludert den irriterende aksenten. 

Der «Borat» og i mindre grad «Brüno» var utstyrt med giftig brodd og alvor i bunn, byr «The Dictator» på grovkornet, støtende humor som er ment å være sjokkerende, men som først og fremst er støtende for intelligensen og våre forventninger til Sacha Baron Cohen. 
Han har skapt genial komikk, men mye tyder på at moroa er over. 
Hvil i fred. 
",0
"Kvinnekamp i Kairo
Sterkt om gryende opprør. 

Hver dag må Faiza ta den overfylte buss 678, til og fra jobb. 
Hver dag opplever hun fornedrelsen i å bli tafset på av menn som kliner seg innpå henne i trengselen. 

Går hun av bussen, kommer hun for sent på jobb og blir trukket i lønn. 
Drosje har hun ikke råd til. 

Faiza er ikke alene. 
For å sette tematikken i relieff: 
Ifølge undersøkelser har 83 prosent av kvinnene i regionen opplevd seksuell trakassering. 
62 prosent av mennene innrømmer at de har begått en eller annen form for overgrep. 

«678 Kairo» er Mohamed Diabs debutfilm, og ble påbegynt i 2008, da problemet første gang ble offentlig belyst gjennom anmeldelse. 
Diab intervjuet både kvinner og menn for å forstå bakgrunnen for det eskalerende problemet, som filmens tittel også er en indikasjon på. 

Med dette som bakgrunn, portretterer han tre høyst ulike kvinner. 

Spilt med stor følsomhet av popsangeren Boshra, for anledningen usminket og iført hijab, utgjør Faiza selve navet i fortellingen. 
Underbetalt og låst i et ekteskap inngått for at mannen skal få sex, er hun sårbar og utsatt. 
Filmen er på sitt aller beste når den formidler nettopp dette. 
Via et håndholdt kamera inne på bussen skapes en nervøs, urolig og for kvinner lett gjenkjennelig, nesten kvalmende stemning. 

Forretningskvinnen Seba (Nelly Karim) er gift med en lege. 
Ungjenten Nelly (Nahed el Sebai) har ambisjoner om å bli standupkomiker, og er forlovet med en mann som elsker henne. 

Overgrepet Seba utsettes for, har sterke likhetstrekk med de flere aktivister og kvinnelige journalister ble utsatt for under opprøret på Tahrir-plassen. 

For Seba blir de personlige omkostningene store. 
Hun svarer med å starte selvforsvarskurs for kvinner. 

Overfallet på Nelly skjer på gaten foran morens hus. 
Hun blir den første egyptiske kvinnen som anmelder seksuell trakassering. 

I et samfunn der det å snakke høyt om overgrep medfører vanære og skam, har kvinnene lite å stille opp med. 
Her er det ektemennenes, familien og slektens gode navn og rykte som skal beskyttes, ikke kvinnenes kropper og ære. 

Frarøvet samfunnets beskyttelse, må kvinnene ty til drastiske metoder for å beskytte seg selv. 
Men hvor langt er det legitimt å gå? 

Ikke mange egyptiske filmer finner veien til det vestlige markedet. 
Desto viktigere at vi får nettopp denne. 
«678 Kairo» ble laget før den arabiske våren. 
Gjennom Faiza, Nelly og Sebas historier, tegnes et bilde av landet slik det var da. 

«678 Kairo» er en film med en hensikt, og må ses i en slik sammenheng. 
Det den mangler av kunstnerisk subtilitet, kompenseres med et brennende engasjement. 
Filmen tar et klart og utvetydig standpunkt. 
Resultatet er en spesifikt feministisk film. 
Skarpt, innsiktsfullt og uredd, men ikke uten humor, peker den på undertrykkende kulturer og strukturer i et gjennompatriarkalsk samfunn. 
Samtidig belyses og kommenteres andre, supplerende og utdypende faktorer, som de store klasseforskjellene, og forholdet mellom sekulære og troende. 

Filmspråket er moderne – USA-utdannede Diab låner litt av mosaikkfilmens virkemidler, men uten å tvære dem ut. 
Han henter også inspirasjon i kriminalfilmens klisjeer. 
Det er kanskje et mindre heldig grep. 
Politimannen som settes på saken, er godt tegnet og spilt med snedig jovialitet av en karismatisk Maged El Kedwany. 
Sammen med sitt noe talentløse sidekick, får konstellasjonen et underholdende, men også litt i overkant parodisk, preg. 

Det overskygger likevel ikke filmens fremste kvalitet: at den gir innsikt og formidler viktigheten av samhold så vel som enkeltmenneskers mot. 

Slik er den også et frempek mot det som skulle komme. 

Er du enig med vår anmelder? 
Si din mening her: 
",1
"Poppers pingviner»:Nebbete tullball 

Helt OK og glatt sjarmerende barnefilm, om eiendomshai som arver seks pingviner. 
Og reder et hjem for dem i sin penthouseleilighet. 

« Mr. Popper er skilt, far til to barn og lever et behagelig liv som New Yorks mest effektive oppkjøper av eiendommer. 
Men mr. Popper har definitivt en fortid: 
Hans far var oppdagelsesreisende, en mann som på sine mange og lange turer holdt kontakt med sønnen via radio. 
Og følgelig skapte oseaner av drømmer og lengsler i den unge gutten. 

Når faren dør, arver sønnen «souvenirer»; seks levende pingviner! 

Som man vil vite: 
Pingviner bor best i Antarktis. 
En moderne jappeleilighet i New York byr på helt annerledes utfordringer, særlig når det viser seg at pingvinene - selvsagt, etter beste amerikanske modell - er svært så menneskelige i sitt handlingsmønster. 

Jim Carrey har hatt omfattende omgang med dyr før; tidlig i karrieren var han jo selveste «Dyredetektiven». 
Og selvfølgelig får vi den helt forventede dosen fysisk slapstick; her dettes, drites, sklis, flys og løpes i rikelige doser. 
Det er ingen grunn til å tvile på at mange unger vil hyle av fryd over mye av dette. 
Og det er mye av meningen med hele filmen. 

Så får heller de voksne holde ut med litt for lamme vitser, litt for opplagt sentimentalitet og temmelig tvilsom «moral»: 

Den hollywoodske, som kan tvinge ethvert fjærkre inn i «underholdende» roller, med sin blanding av virkelige pingviner og avansert dataanimasjon. 
(Det er for øvrig riktig imponerende teknisk utført.) 
",0
"Beige-Emil i en mild form for Lønneberget
Hvorfor noen har sett det nødvendig å smelle tre Emil-bøker samme til en gammaldags tegnefilm akkurat nå, det er egentlig uforståelig. 
Resultatet er en timelang parentes. 

Emil og Ida i Lønneberget. 
Regi: 
Per Åhlin. 
Norske stemmer: 
Isak Lindmo, Christian Skolmen, Andrea Johnsen, Christian Skolmen, Marit Berg, Sarah MacDonald Berge, Inger Teien Sverige 2013. 
65 minutter. 
Aldersgrense: 
Tillatt for alle. 

Fortellingen om Emil er jo egentlig nydelig. 
En ramp av en unge, en bråsint far, en mor som sveiser sammen familien, en godfjott av en dreng, ei kjerring til gardsjente, en dommedagsprofet av ei gammal kone og en gjennomsøt lillesøster. 
Skikkelige personligheter som kom ordentlig gjennom i barne-tv-serien fra nitten pil og bue, den som vi foreldre liker. 

Innhylla i bomull 

Tegnefilmversjonen gjør alt litt glattere i kantene. 
Alt blir litt kjedeligere og mildere. 
Farens humørsvingninger er blitt krusninger, Emils hyss (som i filmen heter ""spell"") er mindre dramatiske og persongalleriet er for beige. 

Historien er jo den samme, den er det ikke noe i veien med, men det herlig ukorrekte i sinnet og straffen og galskapen i begivenhetene, det er innhylla i bomull. 
Det samme er kontrasten mellom harmonien i Katthult og de spinnville påfunnene til Emil. 
Forsøket på å lage pulsdempende tegnefilm er sympatisk nok, men Emil og hans utvida familie flater ut når halvtimen passeres. 

De norske stemmene tilfører heller ikke særlig liv til en tungrodd tegnefilm av den gamle sorten. 
Ingen fancy 3D eller sånt, men tegnet film, et forsøk på å gi bøkene liv. 
Det er smått nostalgisk en liten stund, men det går fort over. 
Man mister det friske fra tv-serien og de fantasifulle, egenproduserte bildene bøkene skaper. 

De minste vil kanskje kose seg med kinoopplevelsen av Emil. 
Kino er jo stas. 
Men denne Emil-filmen er virkelig ikke all verden. 
",0
"IMPONERENDE OG GAMMELDAGS
Tre teknisk fenomenale animasjonfilmer for barn, med både tema og innhold som vil oppfattes nokså fremmed. 

HANDLER OM: 
En lite lyshåret russisk gutt er henvist til et nokså ensomt liv i en velhavende hjem. 
Derfor finner han opp fantasi-nannyen Choo Choo. 
Hun er ikke videre vakker, mildt sagt. 
Men godhjertet, oppfinnsom og hun har magiske egenskaper... 

DOM: 
Dette er god gammeldags dukkeanimasjon av meget imponerende sort! 
Filmen er uten dialog, kun musikk følger den alltid meget tydelige handlingen. 
For foreldre vil dette se kjent ut: 
En rendyrking og utvidelse av de fineste øst-europeiske animasjonfilmene fra NRK på -60 og -70-tallet. 

For dagens barn, derimot, tror jeg mye vil se fremmed ut. 
Tonen og historiene vil oppleves noe gammeldags, og dermed tror jeg det for en del unger bli vanskelig virkelig å leve seg inn i filmen. 

Men, som sagt: 
Dette er en mesteroppvisning i tradisjonsrik animasjon. 
Og bare dét vel verd et besøk for litt spesielt interesserte barn og voksne. 
",0
"Absolutt nydelig
Dette er filmen du vil elske å ha sett. 
Så, filmvenn: 
Oppsøk den, det vil dessverre raskt forsvinne fra repetoaret. 

Det handler om en liten pike på vei bort fra sin elskede far, tiden hennes på et barnehjem, frem til hun blir adoptert bort. 
Det er et følsomt, klokt, rørende, trist, varmt og meget, meget intelligent blikk på en barneskjebne, inntrengende fortalt fra jentas eget ståsted. 
Det er også befriende fritt for ondskap og andre stereotypier. 

Man vet ikke hvorfor hun blir adoptert bort; det bare antydes, med et par alternativer. 
Uansett er det viktigste at hun følelsesmessig mister sitt eksistensielle fotfeste. 
Hun kjemper mot alt som rammer henne: 
Uvissheten, løgnene, kravet om å tilpasse seg. 
Men samtidig vokser hun også som menneske; hun er en utpreget ressursterk «overlever». 
Derfor ser hun også alt som skjer med henne - og andre. 

Filmen skal forøvrig være bygget på bruddstykker av regissørens egne minner; hun ble selv adoptert fra Korea til Frankrike som liten. 

Så la deg ikke stoppe av at dette er en «liten» og koreansk film. 

For den er nydelig. 
Rett og slett. 
",1
"En due satt på en gren og funderte over tilværelsen
En av årets største opplevelser på kino! 

Regissør Roy Andersson er et geni! 

Hans trilogi om det å være menneske startet med klassikeren Sanger fra andre etasje i 2000, fortsatte med 
Du levande i 2007 og kulminerer nå med en film som er like fantastisk, vittig, absurd og underlig som dens tittel indikerer, En due satt på en gren og funderte over tilværelsen. 

Her formidler Andersson vår eksistens i både mørke og lyse stunder, i en overraskende morsom film som er full av sjel, varme og menneskelighet. 
Dette er en av årets største opplevelser på kino! 

Selger tulleartikler 

Filmen har samme oppbygging som sine forgjengere. 
Vi møter små, grå mennesker i et stilisert bymiljø, der de blir utsatt for ulike utfordringer, provokasjoner og/eller påkjenninger som setter deres reaksjonsmønstre på prøve. 

Gjennomgangsfigurene er Sam (Nils Westblom) og Jonathan (Holger Andersson), to karer som forgjeves forsøker å selge tulleartikler til lekebutikker. 

Men vi møter også flere figurer i et dansestudio, i en kafé som blir invadert av Karl den 12 og gjester i Halte Lottas kro i Gøteborg. 

Andersson viderefører det spesielle filmspråket fra sine forrige to filmer, med stillestående kamera som observerer situasjoner i nøye planlagte tablåer, der detaljer både i forgrunn og bakgrunn skaper en imponerende dybde, helt uten 3D. 

Fargene er tonet ned. 
Paletten er blek. 
Figurene er sminket gråhvite. 
Det gir en følelse av at alt foregår i et helt annet univers, som likevel er umiskjennelig likt vårt eget. 

Selv i de mest absurde og merkelige situasjonene er det mulig å gjenkjenne hvordan figurene tenker og handler som mennesker gjør når de kommer opp i trøbbel helt uforberedt. 

Absurde situasjoner 

Det ligger et sørgmodig slør over filmens figurer og deres hverdagslige slit, men samtidig bruker Andersson sin underfundige humor med god effekt. 

Ta for eksempel den kostelige sekvensen der en passasjer på en ferge har dødd, og den umiddelbare problemstillingen blir hva som skal skje med maten og drikken han hadde kjøpt. 

Eller den merkverdige situasjonen som oppstår når en liten kafé blir inntatt av Karl den 12 og hans soldater, på vei til slaget ved Poltava i 1709. 
Andersson bruker denne type absurditeter for å belyse vanlige menneskers handlemåter i møte med krefter utenfor deres kontroll. 

En due satt på en gren og funderte over tilværelsen forteller om menneskehetens daglige kamper med brodd, humor og poesi. 

Tittelens due sitter kanskje og skuer over oss og lar seg forundre og forbause over hva den ser. 
Jeg gleder meg over alt jeg ser. 
Hver filmrute er et kunstverk og hver sekvens er omhyggelig planlagt ned til minste detalj. 
Her er det ikke rom for improvisasjon og tilfeldigheter. 

Dette er et mesterverk fra en særegen regissør, som har perfeksjonert sitt eget finurlige filmspråk. 
",1
"Løvenes konge 3D
Fremdeles en fantastisk familiefilm med eventyrlig fortellerglede! 

Løvenes konge ble en umiddelbar klassiker etter premieren i 1994. 
Nå kan den igjen beundres på kinolerretet, denne gangen konvertert til 3D. 

Resultatet er overraskende bra. 
Og siden filmen ellers er like god som før, bør dette bli en like stor suksess på norske kinoer som den var på amerikanske i fjor høst. 

Dette er nemlig en fantastisk familiefilm med episk dramatikk, stor humor og eventyrlig fortellerglede! 

Går i eksil 

Løveungen Simba rømmer fra flokken når hans far, løvekongen Mufasa, dør. 
Simba blir nemlig fortalt av sin onkel Scar at han hadde skyld i dødsfallet. 

Med prinsen ute av bildet kan den slu onkelen ta sin urettmessige plass som løvenes konge. 
Simba lever flere år i eksil sammen med surikaten Timon og vortesvinet Pumba, men blir så funnet av sin gammel venninne Nala. 

Nå forventer hun at han skal kjempe mot Scar og hans allierte hyener og ta sin rettmessige plass som løvenes konge. 
Men pappas skygge er stor å komme ut av. 

Stiller store spørsmål 

Historien tar for seg store tema som forholdet mellom far og sønn, tanker rundt døden og vanskene med å takle andres forventninger til deg. 

Det er mye her som mange kan identifisere seg med, selv om historien er lagt til Afrikas jungel og hovedfiguren er ei løve. 

Men figurene er menneskeliggjort i beste Disney-tradisjon og kanskje er det derfor så mange ble så glade i Løvenes konge. 
Filmen stiller spørsmål vi kjenner igjen godt fra vår egen tilværelse. 

Har tålt tidens tann 

Det er 18 år siden filmen kom og har tålt tidens tann godt. 

Animasjonen er fantastisk, både de norske og engelske stemmene er solide og filmens rytme og fremdrift sitter godt. 
Humoren, som oftest besørget av geniale Timon og Pumba, er fremdeles morsom. 

Det eneste jeg har å utsette, er litt for mange panfløyter på Hans Zimmers ellers så flotte musikkspor. 
Strykermusikken er majestetisk, men det kommer litt for mange cheesy lyder fra Zimmers synthesizere. 

Håndtegnet kunst i 3D 

Filmen er altså konvertert til 3D. 
Jeg må innrømme at jeg var skeptisk, siden jeg ikke liker 3D-formatet så godt. 

Jeg har hatt mange dårlige opplevelser med filmer som er konvertert til 3D i ettertid. 
Prosessen er ofte gjort for raskt. 
Dessuten bør alle bilder planlegges for 3D i forkant for optimalt resultat. 

Men Løvenes konge overrasket meg. 
3D-konverteringen er nemlig svært vellykket, med skarpe bilder og klare skiller mellom fjernt og nært. 
Jeg hadde fryktet digital grøt, men fikk håndtegnet kunst i tre dimensjoner. 

Og dermed er Løvenes konge i 3D en like fantastisk film som den alltid har vært i 2D! 

OBS: 
Flere kinoer viser den både i 2D og 3D med norsk eller original tale - sjekk kinoprogrammet! 
",1
"Inger Lise Rypdal/Jonas Fjeld/Bjarne Brøndbo:«Liv laga» 

Men selvfølgelig fortjener artistene en skål til slutt, eller å «styrte noen bajer», som OnklP så treffende sier det i kveld … 
Nok en gang etterlengtet rock-fot – det har vært litt for lite av den utagerende rocken i denne sesongen – men versjonen er nok nesten like rotete som røff. 
Underholdningsverdien er uansett stor. 
Skulle bare mangle – det står godt over hundre år med erfaring på scenen her. 
Trioen gir oss en verdig avslutning med tre typiske bilder av denne «Hver gang vi møtes»-sesongen på netthinnen; en glisende og svett Bjarne over trekkspillet, en feiende flott Inger Lise i full hoftesving og en varmt lunefull - eventuelt bare lun 
- Jonas Fjeld bak kassegitaren. 
",1
"Fyrig «Chicago»
Regi: Rob Marshall. 
Med: 
Renée Zellweger, Richard Gere, Catherine Zeta-Jones, Queen Latifah, John C. Reilly, Lucy Liu m.fl. 11 år. 

Filmversjonen av musikalen «Chicago» er nominert til 13 Oscar, og har allerede vunnet tre Golden Globe. 

I går fikk spesielt inviterte en sniktitt før filmen har ordinær première fredag. 

- Rart å se en film der du kan alle replikkene, var den spontane reaksjonen fra Henriette Lien etter å ha sett Renée Zellweger gjøre rollen Lien spilte på Oslo Nye, den utspekulerte og PR-kåte morderen Roxie Hart. 

- Utrolig bra. 
Jeg har syntes at Catherine Zeta-Jones var en litt blodfattig skuespiller, men dette var et stort pluss for henne. 
Renée Zellweger har jeg alltid likt, mente Lien. 

Med Henriette Lien, Arlene Wilkes og Anders Hatlo øverst på plakaten ble «Chicago» Oslo Nye Teaters største suksess i 2002. 
Wilkes fikk Hedda-statuetten for sin tolkning av rollen som Velma Kelly. 

- Råtøff film, veldig fint løst! 
Jeg må se den en gang til, sa Wilkes, som i likhet med Anders Hatlo mener det er en helt annen energi å se «Chicago» på scenen enn på film. 

- Ingen av de norske danserne hadde noe å skamme seg over etter å ha sett filmen, sier Hatlo, som også var til stede da «Chicago» hadde urpremière på Broadway i 1975. 

30 år senere fikk han selv rollen som kjendisadvokaten Billy Flynn, som spilles av Richard Gere i filmen. 

Ellen Margrethe Sand 
",1
"Sju korte buketter
Denne kortfilmpakken på 54 minutter viser sju filmer fra Norsk filminstitutt. 
De sju bukettene er av varierende lengde, med vidt varierende tema, form, stil og musikkledsagelse. 
Fra den elegant surrealistiske animasjonen, via den enkle, kontante, men også effektive animasjonen til små skisser med levende skuespillere og en poengtert historie. 
Filmer å more seg over, filmer som vekker medfølelse og tenner tanker. 

Denne sammensatte pakken er interessant, all den tid den viser et gløtt av mangfoldet i underskogen av norsk filmproduksjon. 
Den lengste filmen er på 13 minutter, flere er på 4 minutter. 
Noen har virkelig noe på hjertet, andre er filmatisk lekelyst, et par våger en å karakterisere som eksperimenter. 

Men, et viktig ""men"": 
Alle fortjener å sees, å oppleves, å smakes på! 
",1
"Paddington 2
Strålende familiefilm som morer og underholder. 

Ikke mange oppfølgere kan skryte av å være bedre enn eneren. 
Gudfaren del 2, Terminator 2: Judgment Day, Aliens, Star Wars – Episode V: 
Imperiet slår tilbake og Toy Story 2 er blant filmene som enkelte mener var bedre enn originalene. 

Nå kan jaggu Paddington 2 føye seg inn i den pene rekka, for den tar alt som var morsomt og sjarmerende ved den første filmen og viderefører det i en enda bedre og mer spennende historie. 

Regissør Paul King imponerer med en visuell fortellerglede som stadig overrasker med oppfinnsomme og fantasifulle påfunn. 
Paddington 2 er en strålende familiefilm med en gledelig god evne til å more og underholde. 

Havner i fengsel for tyveri 

Den lille, lodne bjørnen Paddington bor stadig hos familien Brun i London, men roter seg opp i trøbbel når han urettmessig dømmes til ti års fengsel for å ha stjålet en utbrettbok fra en antikvitetsbutikk (noe som fortoner seg som vel strengt, men det understreker i hvert fall det dramatiske i situasjonen). 

Filmen avslører tidlig at det er den falmede skuespilleren Felix Bakken (Hugh Grant) som står bak, på jakt etter en skatt som boka visstnok skal vise vei til. 
Paddington, hans medfanger og familien Brun må finne ut hvordan de kan stoppe Bakkens planer og dermed renvaske Paddingtons navn. 

Både Paddington 2 og forgjengeren minner i stil og tone om de to Stuart Little-filmene fra 1999 og 2002. 
Begge filmseriene er basert på bøker fra 1950-tallet om familier som adopterer snakkende dyr. 
Begge har den samme miksen av moro og spenning tilpasset et ungt publikum, samtidig som det slett ikke er kjedsommelig for voksne. 

Det er noe tidløst over forfatter Michael Bonds univers, slik det fremstår i Paddington-filmene, som gjør at de overskrider generasjonskløftene. 
Dette er varm underholdning for barn i alle aldre, med et fint budskap om hva man kan utrette med stå-på-vilje og en positiv innstilling. 

Full valuta for pengene 

Regissør Paul King fyller filmen full av spreke måter å fortelle historien på. 
I en sekvens flyr vi inn i en utbrettsbok. 
I en annen er vi plutselig inne i en modell av fengselet. 
I en tredje drømmer Paddington seg vekk fra cella til skogen han kom fra. 
Og i rulleteksten får vi plutselig et stort musikalnummer. 

Alt er storslagent og fargesprakende og fremstår som en dyr produksjon som er fast bestemt på å gi publikum full valuta for pengene. 

Hugh Grant, Sally Hawkins, Brendan Gleeson, Julie Walters, Jim Broadbent og Hugh Bonneville er blant de som sikrer kvaliteten med godt skuespill, mens Paddington selv er et resultat av førsteklasses animasjon. 

Alle er dyktig dubbet til norsk, spesielt godt av Benjamin Helstad som Paddington og Kåre Conradi som den sleipe Felix Bakken. 

Historien tar stadig nye vendinger, der den veksler mellom tro, tvil, hjertevarme og savn. 
Man aner konturene av en mer uskyldig tid, selv om filmen er satt i vårt eget kaotiske miljø. 

Det spennende klimakset har klare paralleller til Wallace og Gromit - Robotbuksene, bare i en mye større skala, og gir publikum flere anledninger til å rope hurra for spektakulære situasjoner med en elskelig bjørn i fokus. 

I en rettferdig verden fortjener Paddington 2 å bli en kjempesuksess, for dette er en av årets beste barnefilmer 
",1
"Nostalgisk hvalpethriller
Taylor Lautner er på rømmen, for det viser seg at han aldeles ikke er sønn og aldeles ikke utenfor fare, men en viktig CIA-brikke. 
Ganske OK. 

Amerikansk thriller. 
2011. 
1 time, 46 minutter. 
15 år. 
Regi: John Singleton. 
Med: 
TaylorLautner, Lily Collins, Michael Nyqvist, Sigourney Weaver, Alfred Molina, MariaBello, Jason Isaacs. 

""Abduction"" er noe så forfriskende usentimentaltsom en gammeldags på-rømmen-thriller med våte hvalpesnuter og skremte blikk. 

Lydeffektene forstyrrer ikke lever-funksjonene, ingen flerrakommunikasjonsmidler farer fritt gjennom flammehavet og ingen vesentligestorbyer ødelegges. 
En gymnasgutt og nesten-kjæresten hans flykter gjennom etbetryggende jordnært USA — og etter dem pruster faktisk en bister, men nestenfaderlig Michael Nyqvist i rollen som fiendeagent med avslepet Putin-dialekt.Det føles ikke som ubehagelig vold når verdens farligste fiende er en mann somi hvert fall ikke hater kvinner, for han er fra Sverige. 

Taylor Lautner fra ""Twilight"" trener ekstremvoldssport med pappa på plenen og er satt på bakken for helnattsfyll av mamma.Ved en gudsjammerlig tilfeldighet oppdager han at ansiktet hans stemmer medsavna barn fra lenge siden. 
Det fører til at han får Lily Collins medtredjeklassetrynet som hjertevenn, og Sigourney Weaver flykter de to fra allesvarte biler i Pennsylvania. 

Lautner ser fremdeles ut som om han diet så lenge at hanaldri klarte lukke munnen etterpå, men den smaløyde ulvungen funker egentligålreit når han begir seg ut i den delen av uvirkeligheten hvor modernehardygutter banker gorillaer. 
De fire gjenværende SV-erne vil dessuten gledeseg over at filmen tar toget - og det er kanskje av de tingene som gir denvelgjørende fornemmelsen av fortid: 
Jernbanebruer, togfløyter, kupé-slagsmål,nødbremser og lik ved skinnegangen. 
Dette er streit, vellaga actionromantikk,utført med sikker hånd av veteranen John Singleton. 
",1
"Er den klassiske fjernsyns-krimpåsken snart historie?
Velkjent plott og klassisk spenning på TV2. 

Påskekrim på fjernsynet er noe som sakte er i ferd med å bli faset ut, vil jeg tro. 
Det begynner å skorte på de gode, rare, gale, poetiske, ville og originale plottene – i hvert fall når det kjøpes inn «gammeldagse krimserier» fra våre allierte tweedkledde briter. 
Serier som skal tekkes det store gross av oss nordmenn. 
Men, det er kanskje greit med gammeldags krim også i ei tid der de verste av oss trekkes mot strømmetjenester og kanskje sluker serier etter serier. 
Ikke bra. 
Jo da. 

Nok om det. 
«Innocent» er faktisk ikke så verst når alt kommer til alt. 
Flere kjente, gode skuespillere fra Nord-England i de bærende rollene, skuespillere som vi drar kjensel på fra «Harry Potter»-filmene og også fra feelgood-serien «Kalde føtter» fra Manchester-regionen. 
«Innocent» starter opp med at David Collins (Lee Ingleby) møter opp i retten. 
Han har sittet inne i sju år, dømt for drapet på sin kone. 
Det er forventet av alle at han fortsatt ville måtte sone, men så skjer det at han blir løslatt. 
Dette grunnet formelle tekniske fotfeil. 
Vel. 

David er selvsagt besatt av hevn og rettferdighet. 
Han vil ha tilbake barna sine. 
Han vil stille de som dolket ham i ryggen til ansvar. 
Han går etter politiet som gjorde en slett jobb, han vil finne den som tok livet av kona. 
Han vil rett og slett ha sannheten på bordet. 
Dette koster, men serien klarer å dra oss sakte inn i den indre handlingen. 
Ytre sett er det ganske så rolig og balansert. 
Fint det, men det går også litt trått i begynnelsen. 
Samtidig, det er alltid greit å være med på jakt etter nye bevis, stole på noen som du ikke skal stole på, leite i skyggene i egen familie og venner. 
For hvem er egentlig dine venner når alt kommer til alt? 
Hva er det med svigermor, egentlig? 

Lee Ingleby som David har et ansikt som gjør at du både vil tro på ham og som gjør ham tvilsom. 
Han hadde jo alt. 
Eller? 
Giftet seg godt og ungt med Tara, de to som ble foreldre til en gutt og ei jente i ung alder. 
Et ekteskap fra de høyere lag av befolkningen der alt ser ut til å være på skinner av smil, landsted, skoler og greie viner. 
Men, en kveld kommer ikke Tara hjem til familien. 
Hun blir ettersøkt og det går nesten 14 dager før hun blir funnet, drept. 
Etterforskningen konkluderer med at David brukte sin varebil til å frakte liket av sin kone i. 

Hevn. 
Sannhet. 
Hvem står egentlig bak? 
Et ganske så klassisk kriminelt plott, klassisk spennende også. 
Fire episoder, to per kveld. 
Greit å henge med på med trygge skuespillere og passe med action for så vel gamle som unge øyne. 
Og, nerver. 
",1
"Hent heller Hellstrøm
Allerede i innledningen blir tonen satt: 
Byfolk er stressa og tidsklemte, spiser dårlig og aner ikke hvor maten kommer fra, mens bønder er noen fornuftens skapninger som lever i ett med naturen og den sunne fornuft. 

Nå skal tre representanter fra bondestanden, anført av bonde og Ap-ordfører i Gjerdrum kommune, Anders Østensen, banke noe sunt bondevett inn i disse byskallene, får vi vite. 

Med seg på laget har han Ingvald Erga fra Jæren og trønderen Inga Berit Lein, som noen sikkert vil kjenne igjen fra programmet ""Jakten på kjærligheten"". 

Det første som slår meg er at premisset serien baserer seg på i beste fall er misvisende. 

Her presenteres en virkelighet hvor byfolk lever på halvfabrikata i en asfaltjungel hvor primærnæringene bare er noe man har hørt om i en bisetning. 
Det virker unektelig litt merkelig å lansere dette konseptet i 2014, flere år etter at trenden med å spise rent og kortreist etablerte seg i store deler av den urbane befolkningen. 

Kjøkkenhagen har fått sin renessanse i byene, folk holder høns i små bakgårder og blokkleiligheter og dyrker krydderurter og tomater på balkongen. 
Dette ser serieskaperne elegant bort fra, og presenterer i stedet en virkelighet hvor folk som bor i byen lever på gatekjøkkenmat og ikke aner at kjøttvarene de rasker med seg fra butikken opprinnelig har vært dyr. 

Gammelt konsept 

I første episode treffer vi en familie på fire som har meldt seg på programmet fordi de etter sigende ønsker å spise renere og bedre. 

Far i huset er allergisk mot melkeprodukter (noe Østensen usympatisk nok antyder at bare skyldes noe urbant jåleri), og vil dermed få bedre kontroll over hva han får i seg. 
Greit nok. 
Men dette konseptet er gammelt, og ble sist sett i et utmerket program som heter ""Hellstrøm rydder opp hjemme"". 
Sammenlignet med dette programmet, kommer ""Bønder i by'n"" til kort på alle punkter. 

De tre bøndene som skal hjelpe byfamilien ut av kjøttdeigkjøret finner ut at de skal gjøre dette ved å ta dem med på landet for å se på kyr, og ved å bygge to verandakasser som de kan dyrke grønnsaker i. 
Planene blir presentert gjennom noen lange og oppkonstruerte samtaler mellom bøndene, noe som gjør store deler av programmet direkte kjedelig og uengasjerende. 

Det er også vanskelig å forstå hvorfor familien skal lære å partere en kvart kalv for å settes i stand til å bytte ut kjøttdeig med rent kjøtt, og selv de mest tungnemme er antakelig klar over at grønnsaker er noe som vokser i jorda. 

Tynn suppe 

Hadde dette virkelig handlet om å skape bedre matvaner for folk, hadde det holdt lenge å ta dem med på handletur på et hvilket som helst supermarked, og så lært dem et par sunne og enkle hverdagsretter, slik som Hellstrøm gjør. 

Hvis poenget derimot er å vise byfolk hva det vil si å jobbe som bonde, er det like tynn suppe. 
Det eneste man oppnår her er å vise at byfolk er reddere for kyr enn hva bøndene er, og at de synes det er fint at dyrene har det bra på landet. 
Ikke et eneste klipp viser hvordan den lange og harde arbeidsdagen til en bonde forløper. 

Fellesnevneren i møtet med bøndene og byfolkene, er at man skraper i overflaten og beholder noen karikerte forestillinger om hvor grunnleggende ulike byfolk og bygdefolk er. 
Det er lite troverdig og ikke spesielt underholdende heller. 
",0
"VGs anmelder om Eidsvågs debut:Ingen TV-revolusjon 

Alle som jobber i TV er overbevist om at, dersom de bare fikk sjansen - vel, så kunne de lage tidenes beste snakkeshow på skjermen. 
Det som «går litt lenger» og «er litt dypere». 

«En vakker dag - med Bjørn Eidsvåg» TV2, lørdager 21:40-22:45 

Om Bjørn Eidsvågs mål var å revolusjonere samtaleprogrammet, må «En vakker dag» sies å være mislykket. 
Om hensikten er å lage humrende, uforpliktende sommerfjernsyn, klarer han seg bra. 

I sommer inviterer han et antall kjendiser og Twitter-venner hjem til den private bakgården sin i Oslo (hvor fikk de alt det brukbare været fra?). 
I den første delen av programmet intervjues én av gjestene, av en Eidsvåg med jukselapp i den ene hånden og brillene som et gestikuleringsinstrument i den andre. 
Dette strekket har preg av mikrobiografi og lanseringsjournalistikk. 

I andre avdeling ankommer to gjester til, og man setter seg til bords (Eidsvåg serverer jordbær og hvitvin) for å snakke om en håndfull relaterte temaer. 
I første episode handler det om familie, oppdragelse og tradisjoner. 
I den andre om norsk selvbilde, fysisk fostring og Danmark. 

Gjestene er i første program Adil Khan (drevet, interessant), Sissel Gran (ærlig, morsom) og Maria Mena (blid, gråteklar). 
I det andre møter vi Jens Stoltenberg (kontrollert, jovial; det ser ut som om han drikker eplejuice snarere enn hvitvin), Herborg Kråkevik (lattermild, kokett) og Steinar Sagen (lubben, ironisk). 

Kameraet er nært og skjelvende håndholdt, og gjestene har god, Skavlansk kjemi seg imellom. 
For å avslutte de to delene, tar den musikalske gjesten en trall. 

Eidsvåg selv stryker seg på kinn og skjegg, stiller åpne, korte, ikke-ledende spørsmål, og har auraen til en kul, mild onkel. 
Subsidiært en i overkant selvtilfreds bistandsarbeider. 

En vakker dag, kjære landsmenn, vil vi alle bli som Bjørn Eidsvåg, og det vil bli varig fred på jorden. 

MORTEN STÅLE NILSEN 
",1
"Fengslende føle-TV
(TV-ANMELDELSE) 
Selv uten et snev av originalitet, klarer «Stjernene på slottet» å fange oppmerksomheten din. 
Og holde på den gjennom flere herre-måltider. 

«Stjernene på slottet» går ut på at fem norske kjendiser, i 

denne debutsesongen Gro Hammerseng, Toralv Maurstad, Dennis Storhøi, Lise Karlsnes og Fredrik Græsvik, reiser til et slott i Toscana. 
Der får de én dag hver som handler om dem, og hvor de legger opp dagene med mat og aktiviteter de selv velger ut. 
Til gjengjeld forventes det at de skal snakke om seg selv fra frokost til kvelds, og svare på de spørsmålene deres med-stjerner måtte ha. 

Om det høres kjent ut kan det enten være fordi dette programmet lenge har gått sin seiersgang på svensk TV. 

Eller fordi det etter hvert er kommet så mange lignende konsepter at «Stjernene på slottet» nå fremstår som en hybrid kopi. 
Men ikke en blek en. 

Dette er føle-TV på sitt mest velfungerende. 
I et balansepunkt mellom det hverdagslige og det storslåtte, skaper programmet en ramme som tydeligvis får celebritetene til både å slappe av og løsne på stemmebåndene. 

Med på sengekanten 

Oppskriften er tilsynelatende enkel. 
Hver kjendis blir introdusert med arkivbilder og en fortellerstemme som oppsummerer deres meritter. 

Vi får følge dem litt i kulissene: på sengekanten med Fredrik Græsvig, under morgentrim med Toralv Maurstad og mens Lise Karlsnes fikser sveisen. 

Men hoveddelen av tiden er viet til samtaler rundt frokostbordet, lunsjbordet og middagsbordet - samt litt lek og avveksling i aktivitetene som bryter opp måltidene. 

Underveis som kjendisene forteller om seg selv, klippes det til private bilder, arkivmateriale og reaksjoner fra de øvrige slottsgjestene. 

Samt til klipp av hovedpersonen selv i én til én-intervjusituasjon. 

Denne anmeldelsen er basert på de to første programmene, viet henholdsvis Hammerseng og Maurstad. 
De har begge lange karrierer og mye omtalte privatliv å øse av, som langt på vei skaper fascinasjonen. 
Karlsnes på sin side viser seg som en lovende kjendisreporter - som går rett på private spørsmål uten å nøle. 

Av og til kan man være så inne i fortellingene at det nærmest virker forstyrrende når lyd fra arkiv- eller intervjumateriale klippes over middagssamtalen. 

Samtidig gir vekslingen fra tårekanaltirrende alvorsprat rundt bordet til intern småkjekling under de uformelle aktivitetene en god balanse mellom skjemt og alvor. 

Som helhet kan «Stjernene på slottet» oppsummeres med setningen Toralv Maurstad uttaler i første program: 
«Det er en redelighet uten å være kjedelig». 

INGVILL DYBFEST DAHL 
",1
"Litt for pyntelig
Regi: 
Filippa Freijd, Martin Jern, Emil Larsson og Henrik Norrthon. 
Med: 
Elin Ahlberg, Jesper Fridh, Andreas Karoliussen. 
Svensk ungdomsdrama. 
11 år (egnet ungdom) 

Litt for ufarlig om absolutt farlig tema: en fjortenåring utsatt for voldtekt på en fest ute av kontroll. 

Svært mange gode sider har denne svenske ungdomsfilmen, som våger seg inn i ugreit landskap av ungdom, fest og fyll - og den smertefulle, mentale prosess som følger etter en voldtekt. 
Desto verre ettersom piken bare er 14 år, tynges av skyld og skam og holder voldtekten hemmelig. 

Hun er ellers intet «offer»: sosialt sterk og med meningers mot, venner og ryddig familie. 
Foreldrene lar seg litt for lett avfeie når de aner ugler i mosen. 
Mens broren tar anelsen på alvor og opplever seg rammet like sterkt som sin søster. 

Filmens styrke ligger i stor grad her - og i det totale fravær av sosialpornografiske «underdogs», som gjør det lett å tre inn i dette ungdomsunivers en solfylt sommer i Sør-Sverige. 
Som kunne vært akkurat hvilke som helst skoleungdommer, akkurat hvor som helst. 

Fester holdes på løpende bånd, det drikkes ustoppelig og i store mengder - hærverk antydes, men skånes for våre øyne. 
Akkurat som voldtekten i seg selv glir ganske smertefritt forbi. 

Jeg etterlyser på intet vis det utbroderte, og gjetter velvillig at filmskaperne ønsker også yngste del av «målgruppa» inn på kino. 

En anelse uærlighet tilsetter det likevel filmen - som et slags skalkeskjul for dens kraftkost. 

ELLEN MARGRETHE SAND 
",1
"Film:Åndenes jakt 

Uventede, helt reelle, iskalde frysninger nedover ryggen. 
Dét er det lenge siden jeg har følt på kroppen i en kinosal. 
«Dark Skies» byr på et par-tre slike, gufs som kommer fullstendig uventet, kastet på en. 
«Dette er jaggu en god grøsser!» tenkte jeg etter en halvtime. 
Og som alltid i genren: 
Den vinner den som våger å holde igjen, som ikke vræler i vei fra første bilde. 

Skremmingen blir desto mer effektiv når man slår til. 
Settingen er klassisk i amerikansk skrekkfilm, middelklassemiljøer i forstedene - denne familien har gryende økonomiske problemer. 
Unger som begynner å oppføre seg snodig, og rasling nedenunder mens familien sover ovenpå er også velprøvde ingredienser. 
Kjøkkenet til familien 
Barrett får seg en heidundrande ommøblering, for å si det sånn. 
Etter hvert begynner hele familien å oppføre seg rart, man hadde det åpenbart moro da man har drodlet fram «måter å gå fra konseptene på». 

Besøkene utenfra (og da mener jeg utenfra!) tværes ut så lenge at det irriterer, og rytmen blir svakere: 
Etter sjette eller syvende nattlige besøk ropte jeg innvendig «Jamen, så finn ut hva det er for noe da, for svarte!». 

Smått om senn nøster man seg frem til noe. 
Dette er en «overnaturlig thriller», så man tjener mye på å legge skepsis til side og ta på seg de fordomsfrie «Åndenes makt»-brillene. 
Ektemannen i familien fungerer en stund som fornuftens stemme, den som sier «Vi kan ikke si dette til noen, da tror de vi er gærne!». 
Dessverre er han det ikke lenge nok, for finalen tar så til de grader av at det nesten ødelegger den grøssende gode starten. 
«Dark skies» vil utvilsomt få genre-fantastene til å juble lenge uansett. 

ØYSTEIN DAVID JOHANSEN 
",1
"For perfekt
Gullmateriale for enhver dokumentarist dette: 
Følg fire avgangselever ved en amerikansk High School gjennom et år. 
Når resultatet ikke er hundre prosent vellykket er det fordi man mistenker regissøren for å ha vært litt for ivrig både under innspilling og i klipperommet. 
Karakterene - det er lett å se de fire ungdommene vi blir fortalt er dokumentarobjekter som nettopp dét - er som tatt rett ut fra en hvilken som helst high school film. 
Det vi ser skje med dem passer altfor perfekt til regissørens prosjekt til at vi tror på filmen som dokumentar. 
Men direkte kjedelig blir det aldri å se sportsidioten, søtnosen, nerden, den bitchete prinsessen og «friken» i «fri» utfoldelse. 
",0
"Hele verden får blackout og ser framtida
Ganske utrolig «FlashForward» på TV 2 i kveld. 

|||TV: 
La meg sitere fra nyhetene: 
«All we know for certain is that everyone on the planet seem to have blacked out at the same time.» 
Intet mindre. 
Den bibelske syndefloden har fått mange oppdateringer i vår terrorparanoide tidsalder og den siste er en mental blackout som varer i 137 sekunder. 
Sju milliarder mennesker besvimer samtidig. 
Etterpå ser Los Angeles — verdens offisielle navle — ut slik byen pleier i katastrofefilmer. 

Det viser seg at alle jordas mennesker har sett framtida, nærmere bestemt 29. april 2010, kl. 10.00. 
Du smiler? 
Du synes dette allerede lukter «nerdorama» lang vei? 
Vel, det er dine ord. 
Uansett, løpet av disse 137 sekundene har klodens innbyggere hver sine framtidssyn og mange blir forstyrret av det de ser, forståelig nok. 

Hvem står bak? 
En hel verden spør: 
Hva skjedde? 
Men det viktige for denne historien er at vi har en FBI-agent i Los Angeles ved navn Mark Benford (Joseph Fiennes) som hadde en særegen visjon: 
I april 2010 prøver han å finne ut hva som skjedde da alle tok en pause fra hverdagen et halvt år tidligere. 

En spesialgruppe opprettes for å finne ut av tingene. 
Er det Gud som sender ut en advarsel? 
Prøver en multinasjonal konspirasjon å overta verden? 
Har Al-Qaida stjålet en duppeditt fra James Bonds roterom? 

Etter at «Lost» ble en farsott, har tv-produsenter klekket ut en rekke forsøk på kloninger og det vil ikke overraske meg om «FlashForward» blir en av dem som overlever fødselen. 
Bare framtida vil vise, men serien er påkostet, profesjonelt utført og pøser på med ingredienser som pleier å virke: 
Dommedagsprofetier, terrorfrykt, visjoner, følelse av globalt fellesskap og ikke minst enorme doser melodrama. 

Britene kommer! 
En sak er sikkert: 
Den britiske invasjonen fortsetter for fullt. 
I «FlashForward» spilles minst fire viktige roller av briter. 
Hvorfor? 
Hvor er de amerikanske talentene? 
Har marsboerne tatt dem? 
Har terrorister sendt ut et skuespillervirus? 

Som det skulle framgå av min harselering, sliter jeg med å godta premisset i «FlashForward». 
Eller, alternativt: premisset blir komisk og fiksjonen forstyrres fordi det dynges på med strykere og søte barn. 
Jeg lar likevel tvilen komme de troende til gode og strekker meg til en firer. 

«FlashForward» er fersk som fy — den tredje episoden vises i USA i kveld. 
Det vil si at hvis verden går under i april neste år, vil vi nordmenn få vite om det bare to uker etter, takket være TV2s årvåkenhet. 
Det kunne vært verre. 
",1
"Feminine forviklinger
«Kvinner i for store herreskjorter» setter et nervøst lite spørsmålstegn ved hva det vil si å være seg selv. 

FILM: 
En selvtvilende kulturmann i førtiårene møter en ivrig ung kvinne på kunstmuseum, og en gnist tennes. 
Skjønt, egentlig er begge kanskje mer fascinert av det smigrende i situasjonen, enn av hverandre. 
Litteraturstudenten Sigrid (Inga Ibsdotter Lilleaas) føler seg som en ufiks outsider og skriver rasende dikt om de nusselige jentene som vandrer rundt i filmleiligheter i kjærestens skjorte. 
Hun tror hun endelig blir sett for den hun er. 
Det tindrende beundrerblikket får forfatteren Kåre (Hallvard Holmen) til å føle seg som pokker til kar. 
Lilleaas har den riktige intesiteten, Holmen skaper en fint selvhøytidelig karikatur. 

Kvinnelighet og klisjeer 

Denne kleine, lille affæren er den mest levende historietråden i «Kvinner i for store herreskjorter», en komedie basert på Gunnhild Øyehaugs roman «Vente, blinke» og flyttet fra regngrå Bergen til et solfylt og innbydende Trondheim. 
De to andre fortellingene, om den høygravide performancekunstneren Trine (Henriette Steenstrup) og den lengtende lagersjefen Agnes (Anne Krigsvoll) forblir noe uforløste, men har begge et frustrert bankende hjerte. 

Komedien handler om kvinnelighet og klisjeer, og er en liten feministisk debatt i seg selv. 
Tre kvinner i forskjellige aldre hengir seg til kunstneriske prosjekter med et feministisk drag, i noe som kanskje er vel så mye en flukt som noe annet. 
Ingen av de tre vil defineres, av andre eller seg selv, utfra forventningene om hvordan de skal være, og beinflyr over til motsatt ytterlighet. 
Trine vil gjøre fødselen til en performance, Agnes angrer at hun som ung ga fra seg barnet sitt for å hengi seg til forfatterlivet, mens Sigrids prosjekt nok bærer i seg en frykt: 
Hun vil at andre skal gjennomskue klisjeen i stedet for å måle henne opp mot den, og finne henne for lett. 
Det vil si, helt til hun forelsker seg, og livet blir en eneste stor klisjé. 

Mistet stemmen 

Noe har gått tapt i oversettelsen. 
Bokens irritable, skarpe og ømskinnede fortellerstemmer, som var med på å gi historiene skimmer og særpreg, og har ikke kunnet overføres til filmen. 
Herreskjorter tas av og på med tunge symbolske labber. 
Tilbake står en historie som ennå har i seg både søtt, sårt og syrlig, men som er et enklere prosjekt. 
",1
"Moderne fransk antikvitet
Fransk litterær 1600-tallklassiker overførst til moderne gymnasmiljø. 
Interessant men stiv. 

HANDLER OM: 
16-ÅRIGE Junie begynner på en ny skole. 
Attråverdig som hun er, fanger hun straks oppmerksomheten til guttene å svirre rundt henne. 
Tilsynelatende gjør hun sitt valg. 
Men hennes virkelige - og farlige - hjertens utkårede, utfordrer henne grenseløst. 
En rekke tragiske hendelser oppstår... 

Basert på Madame de Lafayettes roman «La Princesse de Clèves» fra 1678. 
Men her er det franske hoffet er byttet ut med et parisisk gymnas. 

DOM: 
Et interessant og meget fransk forsøk på å omplante en litterær tematikk som ganske visst er allmenn og historieløs. 
Men som i denne sammenheng blir en smule skjematisk: 
Til tross for helhjertet og jevnt over meget god innsats fra de unge skuespillerne, får de ulike rollene et visst preg av æ være arketypiske påstander, snarere enn levende, moderne mennesker. 

Men, bevares: 
Frankofile og/eller litterært begeistrede har adskillig å hente! 

JON SELÅS 

Bilde sendt til telefoto 
",1
"Skrudd kvinnejul
Denne filmen har den litt anspente venninna di garantert aldri sett, og hun kommer til å elske den fryktsomt. 

Englefjeset Evan Rachel Wood spiller ei 15 år gammel jente som utfordrer samfunnets seksuelle dobbelthet for alt hva det er verd og ender med å beskylde en av lærerne for seksuelle overgrep. 
Det er forståelig, siden hun er datter av James Woods, som sitter i sofaen og har seg et åpenbart 800-nummer. 

Den tredje personen i venninnetrekløveret er en muslimsk jente som blir Guds lam og offeret i den grimme historien, og det gir historien en stilig dybde. 

Filmen fortoner seg delvis som en parodi på normale skolefilmer. 
Wood og venninnene konkurrerer om hvem som skal spille Anne Frank i skoleteatret, hun er sammen med Barry, som er en utøvende, aktiv idiot og en normal fortsettelse av den gale pappaen. 
Jentene gjør opprør mot rollene sine ved å se pornofilm mens de røyker sigar og spiser fløteruller på golvet. 

På en måte er den lille historien om tapt uskyld og en julefortelling. 
",1
"Løp Hanna og løp og løp og løp
Hanna er et pappa-trent ingenue-villdyr som starter noe som kunne vært en genial actionfilm. 
Men hun dreper den ved å forfalle til Polyanna-snupperier i britisk bobil. 

Amerikansk-britisk action. 
2011. 
1 time, 51 minutter. 
15 år. 
Regi: Joe Wright. 
Med: 
Saorsie Ronan, Cate Blanchett, Eric Bana, Tom Hollander, Olivia Williams. 

""Hanna"" er en film som starter høyt oppe og beveger seg så konsekvent nedover at noen burde oppkalle en bakke etter den i Tour De France. 

Den første reaksjonen etter pressevisningen var egentlig ""Kande ikke lage action heller lenger?"", men for øyeblikket kan de ikke det,så ""Hanna"" skulle ha vært en forfriskende nyskapning. 

Den starter som sagt bra. 
Ei lita jente iVeiviseren-kostymer sniker i reinskogen og skyter et dyr med pil og bue. 
Detviser seg at hun er supermordersken Hanna på 16 år. 
For aldri å bli funnetlever hun langt inni finneskogen der pappa CIA lærer henne å bli enoverlevelsesmaskin (som Nicolas Cage og Chloe Moritz i ""Kick-ass""). 
Så kommer en amerikansk Bin Laden-aksjon for å hente Hanna og hennes far, ogjenta blir lagra i en bunker i Marokko. 
Når den sivile intelligensen forfallertil ett øyeblikks dumhet, får den oppleve hva Hanna kan. 
Scenen er såfantastisk at den antakelig er umoralsk, men Pippi Langstrømpe var aldri. 
Samtidiger Hanna en slags fransk ingénue, som ikke vet noe om verden, har levd medpappa i skogen i pakt med naturen og naturlighetene. 

Med dette utgangspunktet var forutsetningene de beste for enfilm som smadra Bessons ""Nikita"" en gang for alle. 

Men hva gjør manusforfatterne? 
De kveler seg. 
De hadde ikketenkt noe, de hadde ikke følt noe. 
Etter å ha somla vekk mye film hosgubbekoselig sjablong-araber, stilrenser de filmen uopprettelig bort ved å laHanna slå seg sammen med litt karikerte bobil-briter. 
Det er som om Bourneskulle ha blitt værende på fiskebåten ved Marseilles. 

I en uforsiktig karikert CIA-biotop er Cate Blanchettsuperskurkinne med omtrent samme rolle-tilnærming som hvis hun spilte i""Spy kids 4"". 
I Europa får hun hjelp av den uanvendelige klovnen TomHollander (sær mini-offiser i ""Pirates of the Caribbean"") og noengorillaer som minner mistenkelig om arbeidsløse havnearbeidere. 
Dette ermotparten. 
De kunne ha seilt med ""Elvegris"". 

Denne patetiske gjengen forårsaker at Hanna løper og løper ogløper og løper. 
Først kommer hun til Grimms Haus i Tyskland for at vi skalskjønne at regissøren er i Rødhette-stemning. 
Der oppstår en del tristeuro-action av den sorten som rammer Dolph Lundgren i rumenske narkofilmer. 
Denfortsetter på kaien, der ""Hanna"" gjennomgår kontainer-katastrofen.Det er når jentungen som slo ut sytten elitesoldater i spesialenhet, plutseligstønner rundt for å få lagt ned noen trøttinger som kunne blitt banka ijentedo-køen på Beverly. 

Jeg ventet på at filmen skulle ta seg opp. 
Det gjorde denaldri. 
Saorsie Ronans konstant forskrekka kulturkrasj-fjes ser etter hvert likeutbrukt ut som grønnsåpeskurt furugolv. 
Klimaks med klonemamma Cate erpatetisk. 
Vondt. 

Joe Wright laget ""Atonement"", og det kunne han.Dette fikser han ikke. 
Filmen pendler mellom sentimentale og det pussige, ogWright finner aldri den rette tonen eller den rette handlingen. 

Følg meg på Twitter: 
@arilabra 
",0
"Vond å vende
Den ensomme fanatikeren i «Paradis: 
Tro» forblir en fremmed. 

FILM: 
Det er lett å glemme i dagens ikke påtrengende asketiske samfunn. 
Men den europeiske, kristne tradisjonen har vært å tukte legemet snarere enn å pleie det. 
Kropp og sjel har blitt satt opp mot hverandre, med sjelen som det egentlige, evige, og kroppen som vedheng og distraksjon, som syndig forleder. 

En ram påminnelse om nettopp dette kommer helt i begynnelsen av «Paradis: Tro», siste film fra en av østerrikes påfallende mange nasjonalprovokatører, Ulrich Seidl. 
Sykepleieren Anna Maria (Maria Hofstätter) kneler foran krusifikset hjemme, kler av seg på overkroppen og pisker seg selv på ryggen, igjen og igjen, til huden blir rød og sår. 

Ekteskapelig basketak 

Anna Maria er en flagellant, en selvpisker, slik tusener av fromme har vært før henne. 
Hun er også en slags frilansmisjonær som ringer på hos tilfeldige familier, og som bevæpnet med et mildt smil og en vilje av blankt stål stort sett klarer å presse seg inn gjennom de smale dørglipene. 
Der havner hun i intense ordvekslinger med oppgitte familier eller forvirrede eremitter som mest av alt vil ha henne ut av huset. 
Likevel fortsetter hun. 

Denne ydmykende monotonien avbrytes når en mager mann i rullestol (Nabil Saleh) kommer på besøk. 
Det viser seg at han er en ektemann hun har skilt lag med, han er muslim og ser på Jesus på korset som en rival på mer enn én måte. 
Han er fortørnet over ikke å bli møtt med omsorg og kjærlighet, og går inn for å bryte ned Anna Marias altoppslukende tro. 
Et mentalt og, etter hvert, fysisk, basketak følger. 

Sølepyttfarger 

«Paradis: Tro», som vant andrepremien under årets filmfestival i Venezia, er en del av en trilogi der Ulrich Seidl tar for seg tilstanden til tro, håp og kjærlighet i dagens Europa. 
Den første filmen, «Paradis: Kjærlighet», handlet om kvinnelige sexturister i Afrika, og gikk på kino tidligere i høst. 
Den gnistret i hvitt og asurblått der den nye filmen flyter i utvaskede sølepyttfarger. 
Men også her er bildene rolige, stiliserte, sentrert rundt en streng geometrisk komposisjon: 
Urørlige titteskapskulisser rundt et opprivende drama. 
«Paradis: 
Tro» handler, i likhet med den første filmen, også egentlig om isolasjon og lengsel. 

Anna Marias fanatiske fromhet er også arenaen der hun tar ut sine seksuelle drifter, skamfullt og i ensomhet. 
De ellers frittstående filmene lenkes også sammen ved at hovedpersonene viser seg å være søstre. 

Fanatiker 

Men «Paradis: 
Tro» føles fjernere, mer fremmed. 
I Anna Maria aner seeren et menneske med et behov for å hengi seg fullstendig, til noe eller noen, men hun beveger seg for lite, viser for få nyanser. 
Hun forblir ganske enkelt en stivsinnet fanatiker som går rundt og rundt i sine egne mentale sirkelspor. 
Maktkampen mellom henne og ektemannen har gnist og liv, men den hardnakkede stabbingen fra dør til dør, med en Jomfru Maria-statuett knuget i armene, blir gruelige gjentagelser som må gå den mest engleaktig tålmodige seer sakte på nervene. 

Både Teresa i «Paradis: Kjærlighet» og Anna Maria i «Paradis: 
Tro» har behov de ikke vet hvordan de skal stille. 
Teresa søker kjærlighet blant kenyanske strandgutter og later som om det ikke er prostitusjon, mens Anna Maria vier seg til dogmatisk, rigid religion og lukker ørene for utfordringer og innvendinger. 
Og slik er verden blitt at det er lettere å ha omsorg og medynk med den førstnevnte. 

Filmen har premiere 1. juledag. 
",0
"En fest
Kim Daniel Sannes og Elena Bokoreva Wiulsrud og Marianne Sandaker skulle danse Bollywood Showdans til låten Panjabi MC, Jogi. 

- Kim Daniel og Bollywood trodde jeg skulle gå som hånd i hanske, og jammen hadde jeg rett. 
Dette fikk meg til å smile, dette fikk meg til å le, dette fikk meg til å danse med. 
For en fornøyelse å se på! 
Jeg tror jammen meg Kim Daniel må ha Indisk blod i årene. 
For en fest!! 
",1
"Stradivarius for en kravstor mann
Filmfestivalen i Haugesund er i gang, og den første filmen er dokumentaren ""Liv og Ingmar"". 
Det er blitt en rørende, stillferdig fortelling om to mennesker som ble varige sjelevenner. 

Verdenspremiere i Haugesund 

Liv og Ingmar 

Regi: 
Dheeraj Akolkar. 
Med: 
Liv Ullmann. 
Manus: 
Dheeraj Akolkar, Ragnhild Lund. 
Dokumentar. 
Norge 2012. 
Lengde 1 time 28 minutter. 

Det er forunderlig hvilket ambivalent forhold nordmenn har til en av våre få landsmenn som har blitt verdensberømt. 
På den ene siden har Liv Ullmanns spillestil fra 1960-tallet tidvis blitt parodiert, på den andre siden er vi stolte over at svenskenes stjerneregissør, Ingmar Bergman, falt for henne og gjorde henne til et stort navn i filmverdenen slik at både Hollywood og Broadway falt for henne. 

Heldigvis har Ullmann selv stått imot janteloven og framtrådt med mye selvironisk humor i moden alder (hun fyller 74 år i år). 
Den varme, forsonlige tonen preger også dokumentaren som den indiske regissøren Dheeraj Akolkar har fått æren av å lage. 
Norske Ragnhild Lund har vært med og skrevet manuset, bygd på Ullmanns selvbiografi ""Forandringer"", private brev fra Bergman og hans åpenhjertig selvbiografiske bok ""Laterna magica"". 

Akolkars formgrep er å kryssklippe utsagn fra et nåtidig intervju med Ullmann dels med fotos fra 1960-tallet, dels med klipp fra de fire filmene Ullmann spilte inn med Bergman på 1960-tallet (Persona, Vargtimmen, Skammen og En pasjon). 

Nå skal man være forsiktig med å sette likhetstegn mellom kunstnerens liv og det verk han eller hun skaper. 
Men slik Ullmann skildrer Ingmar (de møttes da hun var en gift 25-åring, han 46), virker det slående presist å illustrere det stormfulle forholdet med scener der hun krangler og slåss med Max von Sydow (En pasjon, Skammen) eller Erland Josephson (Scener fra et ekteskap, 1973). 
På denne måten lykkes regissøren i å sannsynliggjøre at høyst private følelser dem imellom i høy grad kom fikk et filmatisk uttrykk. 

Akolkar har laget en lettfattelig kapittel-inndeling under overskrifter som kjærlighet, ensomhet, raseri, smerte, lengsel og vennskap. 
Det som begynte som en lykkelig forelskelse, så besettende at han dro til Norge og fikk henne til å reise fra mannen sin, ender gradvis i at han så å si murer henne inne i huset han bygde for dem på Fårø. 

Det vide og intense følelsesregisteret som Ullmann bretter ut, gir dokumentaren nerve. 
Vi forstår at hun åpenbart hadde falt for en eldre mann styrt av lunefulle nykker og angstfylt sjalusi, at hun ble 60-tallskvinnen som slites mellom mann og barn etter at datteren var født, og at det til slutt ikke gikk lenger å leve med ham, oppslukt som han var av arbeidet og etter hvert nye kvinner. 

Ble den unge Liv et offer for en egoistisk kunstner som det må ha vært vanskelig å tilgi den dagen det var slutt? 
I dokumentaren er Ullmann åpen om raseriet sitt og ennå i kontakt med sårede følelser. 
Men historien ender likevel ikke der. 
Det nydelige er hvordan hun har unngått å bli bitter og på senere år maktet å vedlikeholde et kjærlig vennskap med Bergman. 

Dermed munner det hele ut i en rørende, stillferdig fortelling om to mennesker som ble varige sjelevenner. 
Aldeles betagende er utsagnet der han trøstet henne med å si: 
""Men Liv, du er jo min Stradivarius."" 

Det var ikke bare han som trollbandt henne, nei, hun har sannelig også fortrollet ham. 

(Dokumentaren får norsk kinopremiere 28. september.) 
",1
"TV-anmeldelse «Liberty»:«Knald» og fall i Afrika 

«Liberty» borer i svært mye ubehagelig mens et stjernelag av danske og svenske skuespillere lokker deg videre ned i 80-tallsversjonen av «Mørkets hjerte». 

Dansk dramaserie i fem deler NRK1 mandager 21.20 og på NRK TV Med: Sofie Gråbøl, Connie Nielsen, Carsten Bjørnlund, Magnus Krepper, Charlie Karumi Regi: 
Mikael Marciman 

Vi befinner oss i Tanzania på 80-tallet, der en gjeng skandinaver og andre «expats» driver med bistandsarbeid og næring. 
Kortene blandes urovekkende ofte. 
I et land med klare skiller mellom svart og hvit, blir det en mølje av gråsoner når idealister krasjer med korrupsjon og hedonisme. 

Foruten at bildene er som varme poloraider, understrekes også tidskoloritten og «det frie 80-tall» ved at rollefigurene sjelden sees uten en sigg i kjeften eller en sexpartner ved underlivet. 
Det er riktig mye «knald» i denne imperialistiske sagaen. 

Det er også mye som er ubehagelig å se på når regissør Mikael Marciman dykker ned i romanen av Jakob Ejersbo. 
Som vi så i «Call Girl» med Sven Nordin, er han ikke redd for å takle tabuer. 

Som en afrikansk «Upstairs Downstairs» der hele den svarte befolkningen er underklassen samtlige hvite ender opp med å tråkke på uansett intensjon. 

Foruten Marcus, bredspektret spilt av Charlie Karumi, ser vi lokalbefolkningen stort sett gjennom hvite øyne. 
Det levner ikke rom for mange nyanser. 

Det som virkelig drar oss inn i serien, er spillet til de sentrale rollefigurene. 
Sofie Gråbøl er legen Kristen, sterk og sårbar, idealist og sviker på samme tid. 
Carsten Bjørnlund er hennes mann, klippen Niels som lar seg ryste i grunnvollene når alle illusjonene raser. 
Connie Nielsens Katrina byr på mer under overflaten enn vi forventer, og kanskje best av alle er svenske Magnus Krepper som den ufordragelig gjennomsleipe Jonas. 

Mellom disse er Niels og Kristens livstrøtte, antiautoritære sønn Christian (Anton Hjejle) en slags rød tråd som binder de ulike historiene sammen. 
Uten at vi noensinne får helt tak på ham. 
Fortellingen ender som forventet med en del korrumperte sjeler etter noen år i uvant klima og kultur. 
«Liberty» unngår ikke klisjeene, men den gjør dem forlokkende å se på. 

Anmeldelsen er basert på fem episoder. 
",1
"FILM:Julestjernen skinner igjen 

Julestjernen har inntatt den norske filmhimmel igjen, og vil garantert skinne i hjertet til mange barn. 

Et tappert barn som symbol på godhetens seier over ondskap går aldri ut på dato. 
Og det er det Sverre Brandts fortelling om vesle Sonja og henne jakt på julestjernen enkelt og greit handler om. 
Fortellingen er blitt nærmest ikonisk gjennom teaterstykket og filmen fra 1976. 

Nils Gaups versjon tilfører en mer actionfylt dimensjon, uten at den varme grunntonen forsvinner av den grunn. 

Men for en generasjon små kinogjengere som er foret opp med digitale og tredimensjonale effekter, blir man neppe imponert av akkurat det i denne julestjernejakten. 
Det blir en dose Harry Potter og en dæsj Narnia uten at effektene i seg selv matcher de nevnte filmer. 

Da gjenstår selve fortellingen. 
Med sitt fokus på det utstøtte barnet, litt ala Askepott, er fortellingen enkel og fundamentert på grunnleggende verdier som godhet og det å gi med hjertet. 
Vilde Zeiner som Sonja formidler disse kvaliteter overbevisende enkelt og med rent blikk. 

Hun er en liten julestjerne i denne filmen som har et vell av referanser til eventyr av ny og gammel dato, der hekser og grever er slemme, nissene er hjelpsomme, tjenestefolkene er snille, og der kongen regjerer med rettferdig sans. 
Eilif Hellum Noraker er en sjarmør i nissepels som vesle Mose, Anders Baasmo Christiansen nyanserer fint som den melankolske kongen og Agnes Kittelsen er en flott og bestemt heks i Kjell Nordstrøms kostymer. 

Den onde greven i Stig Werner Moes skikkelse er mer klomsete enn farlig, men heksas datter, Sofie Asplin, er en liten godbit av en bitch. 

Et praktfullt slott og omgivelsene rundt bærer preg av tradisjonell europeisk middelalder, noe som understreker det eventyraktige i filmen. 

Den «nye» julestjernen har akkurat den porsjon spenning, hjertevarme og glimt av tryllestøv som vil fenge en ny generasjon av barnlige julestjerner. 
",1
"Brutal brite
DVD: 
Thriller «Denne kommer jeg til å få mareritt av». 
Det var det jeg tenkte da det nærmet seg finale i denne gufne britiske voldseksplosjonen. 
«Kill List»s fremste styrke er den ubehagelig effektive oppbygningen. 
Det som starter som et klassisk britisk familiedrama kulminerer nemlig i noe man kan få «Rosemary's baby»-vibber av. 

Uten å røpe for mye vil jeg tro en del faller av med den snurrige omveltningen, selv ble jeg sittende og måpe mens filmens realistiske rammer forvitrer. 
En passe forfriskende og original skrekkthriller du kanskje ikke varter opp med på aller første date. 

ØYSTEIN DAVID JOHANSEN 
",1
"Kreative opprørere
(Die fetten Jahre sind vorbei) Regi: 
Hans Weingartner. 
Med: 
Daniel Bruhl, Julia Jentsch, Stipe Erceg, Burghart Klaussner. 
Tysk drama. 
11 år. 

Tre ungdommer med anarkistiske instinkter utviser mye kreativitet i kampen mot kapitalkreftene. 

Østerriker Hans Weingartners film er full av overraskende vendinger. 
Med energisk oppfinnsomhet lar han tre politisk bevisste, små-iltre revolusjonære ungdommer ta styringen. 
De vil forandre verden og gyver løs på de velstående gutta med snedig forakt. 
De bryter seg inn i deres pent dekorerte hjem, ikke for å stjele, men for å ommøblere hele kåken. 
Utspekulert stabling erstatter den harmoniske idyll. 

Det som lager krøll i det revolusjonære arbeid, er naturligvis en jente; ingen politisk ideologi har forhindret komplikasjoner kjønn imellom! 

I dette tilfellet roter de to gutta og den unge damen seg ut på viddene da de blir nødt til å ta med seg en rikmann som gissel. 
Og på en hytte i de østerrikske fjell utspilles et drama der 68-generasjonens ideologi rulles opp mot våre unge venners forsøk på å gjenskape den samme glød. 

Akkurat den biten av filmen er mer variabel. 
Forsøket på å la den kidnappede (en eks-raddis) nærme seg de unge, blir noe søkt og langtekkelig. 
De tre unges stridigheter seg imellom er glimrende fremført av en dynamisk trio med Daniel Bruhl (Goodbye Lenin) i spissen, men også her brukes mye tid på å fortelle en nokså opplagt utvikling. 

I det du tror dette kan ende enten farlig klisjéfylt eller med et politisk skrell, så presenteres vi for et riktig umoralsk og forlokkende alternativ. 
",1
"Fortidens skygger
«The Act of Killing» danser seg inn i hodene på drapsmenn. 

FILM: 
«The Act of Killing» gjør noe bemerkelsesverdig. 
Den danser seg inn i hodene på drapsmenn. 
Regissør Joshua Oppenheimer søker opp leiemordere og ledere fra folkemordet på Indonesia på midten av sekstitallet, der enhver som kunne kalles «kommunist», og det var en vid paraply, risikerte å bli lett opp og likvidert. 

Åpner seg 

Oppenheimer ber de gamle mennene gjenskape drapene fra den gang, med kulisser og kostymer. 
De får selv roller, noen ganger som bødlene de var, noen ganger som ofrene de torturerte og drepte. 
Resultatet river, ryster. 
Det å bli spurt om å gjengi noe, snarere enn å bli konfrontert og anklaget, får drapsmennene til å åpne seg, og undre seg over sine egne reaksjoner - skjønt knapt så mye som publikum undrer. 

Drapsmetoder beskrives ivrig, i detalj. 
Kontrastene går opp i en surrealistisk helhet. 
De involverte kommer med selvmotsigende forklaringer, reagerer med tårer og latter på bisarre steder. 
Forferdelige hendelser presenteres i skolerevystil, gjerne inspirert av Hollywood-klisjeer, slike som inspirerte den ulenkelige hovedpersonen, Anwar Congo, i de mange hundre drapene han begikk den gangen. 
Mennene snakker ubekymret, offentlig, om voldtekter og lemlesting. 
Den ene vil fortelle verden at propagandaen var feil, at kommunistene ikke var udyr. 
Samtidig avfeier han all kritikk: 
Rett og galt er relativt, sier han, det avgjøres av seierherrene, og han er en av dem. 
Congo, på sin side, liker å se propagandaen og tenke at det var riktig å drepe. 
Men det er han som har mareritt. 

Sang og dans 

Dobbelheten i «The Act of Killing» finnes igjen i følelsene til den som ser på. 
Dokumentaren har en rar underholdningsverdi, en mørk komikk, som også er ubehagelig. 
Historiene presenteres i fargesterk stillehavskitsch og avbrytes av smilende dansenumre. 
En mann sier til kamera at han lever i et såpeoperaland, der alle betales for å stå og smile på politiske tilstelninger, men ingen mener det de sier. 

Filmen er for lang. 
Det føles feil å trekke for det. 
«The Act of Killing» er delvis norsk, støttet av Norsk Filminstitutt og NRK. 
Det er en investering å være stolt av. 
",1
"Brødre
Nydelig og poetisk skildring av norsk barndom. 

I sine beste øyeblikk, som den har mange av, er dokumentarfilmen Brødre en nydelig og poetisk skildring av norsk barndom. 

Alle som har barn eller har vært barn, noe som skulle omfatte de fleste, vil kjenne igjen tankene, følelsene og situasjonene som er fanget opp av regissør Aslaug Holms kameralinse. 

Hun har filmet sine egne barn, Markus og Lukas, gjennom 8 år, og klippet det sammen til en én time og tre kvarters reise gjennom barndommens gleder, sorger, undring og nysgjerrighet. 

Det er både gledelig og faktisk litt sørgmodig å se de to sympatiske guttenes vei fra barn til ungdom. 

Paralleller til Boyhood 

Det er selvsagt umulig å mene noe som helst om Brødre uten å trekke paralleller til Richard Linklaters Boyhood. 
Det er egentlig helt utrolig at to såpass unike filmprosjekter har pågått samtidig på hver sin side av Atlanteren. 

Brødre formidler mange av de samme følelsene som Boyhood, men med norsk vri og kanskje med større troverdighet, fordi dette jo er virkeligheten. 

Brødre sier noe universelt om barns opplevelse av verden rundt seg, og hvordan omgivelser og omstendigheter påvirker og former dem. 

Man kan kanskje forestille seg at dette er en samling kornete hjemmevideoopptak, men det er langt i fra tilfellet. 

Aslaug Holm er en dreven dokumentarfilmskaper, og har filmet sønnene med et skarpt blikk for situasjoner og detaljer, og med stor tålmodighet for å fange inn de gylne øyeblikkene. 

Det er dessuten gjort et flott klippearbeid for å sy sammen opptakene til en sammenhengende film, der det stadig vekk hoppes frem og tilbake i tid for å koble barndommen sammen med ungdomstiden. 
Dette tydeliggjør både kontrastene og helheten. 

Vennskapet skinner igjennom 

Som storebror og far til to gutter kjenner jeg godt igjen dynamikken i brorskapet mellom Markus og Lukas. 

Storebror som bruker sitt aldersforsprang til å hevde seg over lillebror, både fysisk og psykisk. 
Og lillebrors standhaftighet når han må bruke andre, trassige virkemidler for å oppnå det han vil. 

Filmen skildrer også vennskapet som skinner i gjennom, selv når det krangles. 

Det finnes sekvenser der jeg som publikummer blir i tvil om situasjonene foran kamera utspilles naturlig, eller påvirkes av kameraets tilstedeværelse. 

Av og til gir barna tydelig uttrykk for at de ikke ønsker å bli filmet, og Aslaug Holm går en vanskelig balansegang mellom dokumentering og utlevering. 
Men som oftest føles det ekte og riktig. 

Brødre er et godt og tidløst bilde på hvordan barndommen oppleves, og hvordan den utgjør et uvurderlig fundament for resten av livet 
",1
"Godless S01
Den beste serien fra ville vesten siden Deadwood. 

Jeg må med en gang bare erkjenne at jeg er svært glad i westernfilmer og -serier. 
Fra klassikere med John Wayne og Clint Eastwood via alternative perler som Dead Man til mer dyptpløyende miljøskildringer som Deadwood. 

Jeg simpelthen elsker den ville vesten, de enorme landskapene, de skitne saloonene, de fåmælte antiheltene og den brutale mytologien – i Godless får jeg en herlig dose av alt sammen. 

Serien er ikke like sterk i replikken og like saftig i rollefigurenes karaktertrekk som Deadwood. 
Men dette er et blinkskudd av en westernserie som både skinner i sjangerdrakten og som svinger godt som spennende kruttrøykdrama. 

En by, en bande og et håpløst utgangspunkt 

Settingen er i New Mexico i 1880-årene, hvor både loven og troen har tunge kår. 

Den lille gruvebyen La Belle har mistet nesten alle sine menn i en ulykke. 
Sånne uheldige omstendigheter tiltrekker seg et digert gruveselskap som presser på for å kjøpe sølvgruven for en rimelig penge. 
Ekstra inspirert til grådighet siden byen nå stort sett er befolket av kvinner, og tilsynelatende kun har en halvblind sheriff (Scoot McNairy) og hans eplekjekke assistent (Thomas Brodie-Sangster) som beskyttere. 

Samtidig er den nådeløse banden til Frank Griffin ute på leting etter sin tidligere kollega Roy Goode (Jack O'Conell), som gjemmer seg i traktene. 

Legg til kyniske journalister, misforstått religion, raseskiller, ulike indianerstammer og noen ondskapsfulle typer som kunne ramlet rett ut av Nick Caves mordballader, så har du ingredienser nok til å skjønne hva slags gryte serieskaperne Scott Frank og Steven Soderbergh koker opp. 

Grunnvannet som gir næring til hele serien, er nybyggertidens usikkerhet og USAs ustødige formative år. 
Noe også noen norske familier får oppleve. 
Immigranter fra Skandinavia er et av de mange miljøene vi er innom på denne reisen i USAs tilblivelsesmytologi. 

Jeff Daniels er uhyggelig god til å være ekkel 

I et kruttsterkt rollegalleri, er det flere som stikker seg ut som høydepunkt. 

Jeff Daniels er uhyggelig god som den livsfarlige bandelederen Frank Griffin. 
Daniels har en tilstedeværelse og en stjernekraft fra tidligere roller som forsterker Griffins lederegenskaper og sølvtunge. 
Og rollefigurens gudekomplekser og grusomheter gjør hans forvrengte selvbilde til et grotesk og fascinerende skue. 

Godless kaster av seg westernsjangerens kjønnsstereotypier. 
Dette er en serie hvor kvinnene bærer like mye av både skjermtiden og helterollene som mannfolkene. 
I tillegg til en vidunderlig rar tysk kunstner, er rancheren Alice Fletcher (Michelle Dockery) og borgermesteren Mary Agnes (Merritt Wever) to av seriens tøffeste rollefigurer. 
Jeg er spesielt svak for den treffsikre og replikksterke Mary Agnes – som også er utstyrt med byens beste ""bullshit""-filter. 

Scoot McNairy (Halt and Catch Fire) er igjen ypperlig som den tverre og hjertegode sheriff Bill McNue. 
I tillegg finner vi sterke kort som Sam Waterston (Law & Order og En vakker dag) og Kim Coates (Sons of Anarchy) i biroller som det umiddelbart smaker typete typer av. 

Det er nesten en fornærmelse mot resten å gi seg her, men det får si sitt at jeg ikke kan sette fingeren på en eneste skuespillerprestasjon som lugger i denne serien. 
Med et ørlite unntak for et rimelig sadistisk tvillingpar som presenteres litt tegneserieaktig. 

Åpne landskap med rom til ettertanke 

Samlet oppleves Godless syv episoder som en lang og god film. 
Der serieformatet gir oss mulighet til å virkelig bli kjent med både rollefigurene, deres bakgrunnshistorie og deres drømmer og redsler i sitt nytt land. 

Miniseriens åpne fortellerstil brukes også til god effekt. 
Her skvises ikke historien inn i en dramaturgisk diktert episodestruktur. 
Hver episode får leve sitt eget liv og puste i sitt eget tempo. 
Det er givende for en fortelling som trives i åpent terreng. 

Utseendemessig så er dette en serie som bruker westernsjangerens brede kinoformat til å fange opp både grandiose landskap og folkets plassering i den massive ville vesten. 
New Mexico er en av USAs største stater i areal, og landskapet, menneskene og stemningene sys sammen på vidunderlig vis i Steven Meizlers stilrene foto. 

Her snakker Godless et filmspråk som faller naturlig for serien. 
Formatet er godt egnet til å gi rom til ettertanke etter hvert som vi møter både personer og situasjoner som er egnet til refleksjon. 

Selv om jeg vil holde Deadwood noen hestehår over Godless (her er det jo ingen Al Swearengen i saloonen), så er dette innertier for min seriesmak. 
En støvete, mørk, lun og velbalansert præriereise som passer like godt til morgenkaffen som til kveldsdrinken. 

Godless har premiere på Netflix den 22. november. 
Anmeldelsen er basert på alle 7 episodene. 
",1
"- I perioder går de mest rundt og klapper hverandre på skuldrene
Istedet for ømme putesamtaler, snakker Ari Behn og Per Heimly om snorking, skriver Dagbladets anmelder. 

Anmeldelse: 
På 90-tallet var forfatteren Ari Behn og motefotografen Per Heimly to av profilene i den bacchanalske sosietetsgjengen «Den nye vinen», uatskillelige. 
Så var de ikke det lenger. 
Så var de det igjen. 

Dette er konteksten for det «gullrekka»-assosierte reiseprogrammet «Ari og Per», hvor de gamle svirebrødrene over seks episoder besøker mennesker og subkulturer som lever «på tvers av det som er normalt», som Behn annonserer i vignetten. 

Noe han ikke sier med så mange ord, men som tittelen antyder, og forhåndsomtalen har skapt forventninger om, er at «Ari og Per» også handler om den spesielle kjemien dem imellom. 
Men på bakgrunn av de to første episodene: 
Hvis du vil ha spesiell programlederkjemi på NRK, prøv «Håkon og Haffners byggeklosser». 

Oppstilt og stivt 

Det er nemlig noe som tilsynelatende ikke helt sitter mellom Ari og Per: 
I perioder går de mest rundt og klapper hverandre på skuldrene. 
I stedet for ømme putesamtaler, snakker de om snorking. 

Når de skal være selvironiske — Heimly: 
«Er du en romantiker?» 
Behn: 
«Jeg er gift med en lysfontene. 
Klart jeg er romantisk» — låter ordene lagt i munnen på dem. 

Og når Per Heimly en morgen kommer med en klassisk heimlyisme — han forteller reisekameraten at han hadde «en sjuk drøm» hvor han hadde «tatovert et ekstra rasshøl over rasshølet mitt» — virker bare det hele, fra avleveringen hans til sovesveisen til Ari, litt oppstilt. 

Selv om all fornuft tilsier at Per Heimly er kapabel til å drømme slike drømmer, er det nesten så du ikke tror på ham. 

Finner sine roller 

Den journalistiske biten er det derimot mye mindre å utsette på. 

Både i den første og den andre episoden — hvor de oppsøker henholdsvis mannlige luksusprostituerte i Japan og boksende sigøynere i Nord-England — kommer de på innsida av fascinerende og i norske medier uutforskede miljøer. 

Det er som om de slapper mer av, da, når de ikke er alene. 
Heimly er igjen den perfide sidekicken og mesterfotografen (bildene han tar, som klippes inn mellom opptakene, à la HBO-serien «How To Make It In America», viser en til dels ukjent, nærmest Martin Parr-aktig side av ham). 

Ari Behn er igjen den sokratiske verdensmannen, som får irske sigøynerhøvdinger på gråten og tilknappede japanere til å åpne seg, simpelthen ved å spørre dem: 
«Hva snakker dere om, når dere snakker om kjærlighet?» 

Og så lenge ingen andre går rundt og baserer intervjuene sine på boktitler av Raymond Carver, er det liten tvil om at norsk journalistikk trenger Ari Behn. 
",1
"Jørn:– Fremføringen kan sende ham ut av konkurransen 

Jørn Trollebø Kvalhiem valgte låten «Stolen Dance» av Milky Chance. 

Dommerne var uenige med hverandre. 
Tone Damli synes det var litt kjedelig, mens Gunnar Greve synes Jørn showet. 

– Låtvalget gir liten grunn til optimisme. 
Milky Chances «novelty»-hit er klovnete og klein. 
Og åpningen er ikke bra i det hele tatt. 
Jørn er «nedpå», og høres ut som om han spiller skuespill. 
Alt blir bedre når han kan «gutse» til, altså «jørne», mot slutten. 
Men det har vi også liksom hørt før nå. 
Dette kan bli fremføringen som sender ham ut av konkurransen. 

I pausen forteller Jørn til VG at han synes sine to fremførelser gikk fint. 

– 
Den første låten var en sterk opplevelse for meg, og jeg synes det gikk bra. 
Dommerne var fornøyde, og det virket som om publikum her i salen også var det. 
Så jeg satser på at dette går bra, sier han til VG. 
",0
"Det er en forbrytelse mot filmkunsten at det ikke er mulig å se denne filmen på kino
Men alternativet kunne vært mye verre. 

La oss være ærlige: 
Hva enn selgere av flatskjermer prøver å innbille oss, det er forskjell på tv og kino. 

Og da tenker jeg ikke bare på skjermstørrelse, bilde- og lydkvalitet. 
I en mørk kinosal, der alle virkelighetens distraksjoner legges igjen i døra, har vi ikke annet valg enn å la den sanselige, audiovisuelle opplevelsen skylle over oss, og ta oss dit den vil. 
Her finnes ingen pauseknapp. 
Det er vi som er i filmens vold, og ikke omvendt. 

Grensene mellom film og tv er i ferd med å viskes ut, og ikke alle filmer må oppleves på kino, men i blant dukker det opp noen som er finkalibrert nettopp for å trigge følelser, innsikt og sanseopplevelser på en måte kinoens altomslyngende mørke og kollektive ensomhet gjør aller best. 

For smart for publikum 

I så måte er det en liten tragedie at «Annihilation» ikke settes opp på kino utenfor Nord-Amerika, men går rett på Netflix. 
Angivelig fordi filmselskapet er redd den er for smart for den gjengse publikummer. 

Fem vitenskapskvinner sendes inn i et biologisk karanteneområde, som etter et meteorittnedslag har vært omhyllet av en uforklarlig, skimrende vegg. 
Rollegalleriet er effektivt, men nennsomt skildret, og alle får skinne, spesielt Natalie Portman, men også Jennifer Jason Leigh som ekspedisjonsleder. 

Dypt forstyrrende 

Hva som skjuler seg innenfor skimmeret vet ingen, for ingen andre ekspedisjoner har vendt tilbake. 
Jeg hadde uansett ikke klart å spoile hva som venter dem selv om jeg hadde prøvd, så ta meg på ordet når jeg sier dette både er noen av de mest visuelt særegne, vakre og på samme tid skremmende, for ikke å si dypt forstyrrende, scifi-tablåene jeg har sett på lang tid. 
Bare ikke forvent deg noen lettvinte forklaringer på hva det er du ser på. 
Vil du tolke det som billedliggjøring av sorgprosesser, depresjonens selvdestruktive spiraler, et hodekriblende naturfagseksperiment i en filmatisk petriskål eller bare en psykedelisk odyssé ned i underbevisstheten, eller rett og slett en analogi for livet sjæl, vær så god. 

Bedre enn boka 

Regissør og manusforfatter Alex Garland viser at debutfilmen «Ex Machina» ikke var et blaff (han skrev også manus til «28 days later» og «Sunshine», og forfattet dessuten backpacker-hiten «The Beach») . 
Han omstrukturerer, spisser og hever kildematerialet (første bok i en serie av Jeff VanderMeer) og gjør det til sitt eget, og sper på med estetisk, tonal og tematisk inspirasjon fra alt fra Kubrick og Tarkovsky til dataspill som «The Last of us». 
Og da har jeg ikke engang nevnt filmens dristige sisteakt, en sanselig, emosjonell og intellektuell ballett av pur film, som vil frustrere og engasjere i mange år fremover. 

Det er kanskje ikke så rart studioet ikke ante hva de skulle gjøre med denne filmen. 
De forventet seg «Predator, men med damer», i stedet fikk de dette. 
Som så mange gjør i møte med de ukjente reagerte de med forvirring og frykt. 
De begravde filmen i februarmørket og dumpet de internasjonale rettighetene hos Netflix. 
Således forgår verdens herlighet, og alt det der. 

I utgangspunktet høres jo dette ut som en forbrytelse mot filmkunsten, men la oss prøve å se litt positivt på det: 
Når man husker hvordan banebrytende scifi-opus som «Blade Runner», «Brazil» og «Dark City» ble lemlestet før lansering, er det ekstra gledelig at produsent Scott Rudin («No Country for Old Men») ikke lot pengene regjere, var lojal mot regissøren sin, og nektet å klippe ned og fordumme sluttproduktet. 
Hadde han ikke gjort det ville man kanskje kunne sett «Annihilation» på kino, men da i en lobotomert utgave. 

Best var det, kan hende, det gikk som det gikk. 

Legg fra deg mobilen, skru av alle lysene, sett volumet på fullt, og la «Annihilation» skylle inn over deg. 
",1
"Film:Maktdemonstrasjon 

Et mektig skuespillerlag gjør «Maktens menn» vel verdt å se, selv om historien er en du har hørt før. 

George Clooney har også regien på filmen, hvor han spiller guvernør Mike Morris. 
Morris er en av demokratenes presidentkandidater, og er i gang med primærvalg i Ohio når vi kobles på valglokomotivet. 

Vi ser lenge Morris gjennom øynene til hans mediekonsulent Stephen Myers, spilt av Ryan Gosling. 
Myers er en ung, men erfaren kampanje-nestsjef, som idoliserer Morris og, som han forteller New York Times-journalist Ida (Marisa Tomei), mener han er «den eneste som vil endre livene til folk». 
Myers' sjef, den gjennomkyniske kampanjelederen Paul Zara (Phillip Seymour Hoffman), kjemper for seieren skyld, mot demokratkandidaten Pullman og hans kampanjeleder, Tom Duffy (Paul Giamatti). 

Når Duffy så inviterer Stephen på et møte for å få ham til å skifte lag, og Stephen går til sengs med en ung assistent (Evan Rachel Woods) som viser seg å bære på en mørk hemmelighet, eskalerer filmen til et spill om lojalitet, integritet og makt. 

Det er den biten vi har sett før. 
Stephens illusjoner brister og hans moralske kompass er i fritt spinn. 
Politikk er ikke politikk uten korrupsjon, makt, ærgjerrighet og bla, bla, bla. 

Men det som gjør at du blir sittende i kinostolen, er hvor dyktig det er gjort. 
«Maktens menn» er en flinkisfilm med effektiv regi som har fått fram frekt flinkt skuespill i både små og store roller. 

Gosling fortsetter å imponere etter «Drive», Clooney selv kler å smyge seg fram fra hans skygge, og Giamatti og Seymour Hoffman må snart slutte å være så gode på biroller at de for alltid blir castet i dem. 

Originaltittelen «The Ides of March» betyr 15. mars og spiller på dagen Julius Cæsar ble drept. 
Vi vet altså at noen kommer til å få en kniv i ryggen her. 
Men ikke hvem. 
Og det kommer noen overraskelser. 

Filmen er ikke i samme liga som Clooneys «Good Night, and Good Luck», men den har driv og glimt av noe veldig godt. 

Og den viktigste lærdommen er at du ikke kan stole på noen. 

INGVILL DYBFEST DAHL 
",1
"My Bloody Valentine 3D
Mørkt, morsomt og underholdende! 
Blodet spruter, lemmene flyr, og jeg jubler! 

Mørkt, morsomt og underholdende! 
Blodet spruter, lemmene flyr, og jeg jubler! 

Jeg har alltid vært svak for slasherfilmer av den gamle skolen. 
De som ble skapt for å tilfredsstille vårt morbide behov for blodig underholdning, som for eksempel ”Halloween”, ”Fredag den 13.” og ”A Nightmare on Elm Street”. 

Mange av disse har vært, eller skal bli, gjenstand for unødvendige nyinnspillinger. 
”My bloody valentine 3D” er heldigvis et hederlig unntak. 
Blodet spruter, lemmene flyr, og jeg jubler! 

En serie brutale mord 

Tom (Jensen Ackles) kommer tilbake til gruvebyen Harmony, 10 år etter at han og gamlekjæresten Sarah (Jamie King) ble vitner til en rekke drap begått av den gale gruvearbeideren Harry Warden. 

Men så skjer en ny serie brutale mord, både i og utenfor byens gruveganger, og Tom er overbevist om at Harry Warden er tilbake. 
Men ikke alle er enige, blant annet Sarahs ektemann, sheriffen Alex (Kerr Smith). 

Innfrir med gørr og blod 

Dette er egentlig ikke så mye en modernisert utgave av en gammel film, som det er en hyllest til gamlemåten å lage slasherfilm på. 
Det brukes helt sikkert digitale effekter både her og der, men du ser det ikke. 
Det meste virker fryktinngytende ekte, selv når den åpenbart digitale blodspruten står til værs, noe den gjør ofte! 

”My Bloody Valentine 3D” innfrir virkelig på gørr og blod-fronten, med flere oppfinnsomme drapsscener, der morderen bruker en diger gruvehakke med grusomme følger. 
Skal det være, så skal det være! 

Action uten stopp 

Regissør Patrick Lussier er en ringrev i skrekksjangeren etter å ha redigert flere filmer for Wes Craven, blant annet Skrik-trilogien. 
Det er åpenbart at han kan alle triksene, og bruker dem på en forbilledlig måte. 

Selv om jeg ikke vil kalle filmen direkte skummel, så er den i alle fall ubehagelig, men samtidig veldig underholdende. 
Lussier gir oss action uten stopp, og det er absolutt ingen dødpunkter å lide seg igjennom før neste blodige høydepunkt! 

Tøffe 3D-effekter 

”My Bloody Valentine 3D” er altså en 3D-film, og det benytter den seg av til fulle. 
Vanligvis liker jeg ikke filmer som kaster ting mot oss for å skryte av 3D-effekten, men her er det jo hele vitsen! 
Dette er jo exploitation! 

Resultatet er flere uforglemmelige sekvenser som bidrar til å gjøre ”My Bloody Valentine 3D” til en av 2000-tallets beste skrekkfilmer 
",1
"Mickey Rourke møter Snehvit
Hvem kan elske et udyr? 
Alle kan, hvis det er i Blu-ray. 
Ny-utsendelsen av Disney-klassikeren fra 1991 har så skarpe bilder at du føler at de er tredimensjonale. 

Her kommer enda en film der moderne digitalteknikk igrunnen overgår originalen og skaper bildekvalitet som man kan sitte i halvannen time og måpe til. 

Landsbyjenta likner forsatt Snehvit og bor i en nusselig fransk landsby uten sjenerende arkitektur. 
Der går hun og låner bøker hos bokhandleren (Spotify-gubbe?) og avviser den pågående steroid-bukken Gaston som har fjellklatrer-hake og isfjelltenner. 

Udyret bor aleine i sitt slott og gremmes over sin grusomme skjebne, for han ble straffet for sjelekulde og fortryllet til en skapning som minner sterkt om Mickey Rourke. 
Derfor holder vi med ham. 
I et anfall av kjæreste-psykopati tar han Snehvitt til fange for at hun skal elske ham, og i beste Stockholm-stil gjør hun det. 
Men ikke før han har børsta håret. 
Ikke bare skjer det mye Disney-kjut med antropomorfe tekanner og annet koppestell fra de okkulte Brødrene Pedersen. 
Alle synger dessuten. 
Gaston den tosken har en stemme som halvannen kilo bacon, og det virker helt logisk. 
Filmen smiler. 
Tegningene er deilige og gammeldagse, så gudskjelov er det slåsskamp i tårnet til slutt. 
Udyret avforhekses og blir en nystelt prins. 
Han var nok kulere som vilt dyr. 
Er vi ikke alle? 
Det får vi bare leve med. 
",1
"Fifty Shades Freed
Mangler tenning når for lite står på spill. 

Da satt vi her igjen. 
Det siste kapittelet om Anastasia Steele og Christian Grey skal fullføres. 
""Don't miss the climax"", som filmplakaten påpeker. 
Vel. 

Nysgjerrigheten og forventningene er kanskje ikke helt den samme i dag, som den var i 2015 - repet har nemlig blitt slakkere og slakkere. 

For mens første film i trilogien, Fifty Shades of Grey, forlot oss med en viss sitring etter å vite hvordan det skulle gå med Anastasia og Christian i film nummer to, bidro Fifty Shades Darker med en mindre pirrende slutt. 
Den siste i rekka plukker opp repet der forgjengeren slapp. 

Husker du sånn omtrent hva som skjedde i de to første filmene? 
Ja, da kan du med letthet se for deg hva du har i vente - regissør James Foley gir oss nemlig mer av det samme. 
Men fansen vil nok likevel glede seg over den siste filmen i Fifty Shades-trilogien, og særlig dens slutt. 

Lite står på spill 

Anastasia Steele har oppnådd det som skulle være umulig; Christian Grey lover henne evig troskap. 
Mannen som alltid ville sove alene, har nå funnet seg til rette i ektesenga. 
Mens de lykkelige nygifte nyter bryllupsreisen i Frankrike, vitner hendelser hjemme ved Grey-imperiet om at skikkelser fra fortida ikke har tenkt å la paret leve ""happily ever after""… 

Selv om graden av action er skrudd noe opp i trilogiens siste kapittel, oppleves det ikke som om særlig mye står på spill. 
Det som dro de to forrige filmene framover, var ønsket om at umulig kjærlighet skulle bli mulig – at Anastasia og Christian skulle få hverandre. 

Det har de nå gjort, og da klarer ikke det at slemme mennesker truer et styrtrikt par utstyrt med raske biler og sikkerhetsvakter, riktig å engasjere. 
Det gjør heller ikke personlige problemstillinger, som for eksempel spørsmålet om Christian, som mistet mora som guttunge, noen gang vil være klar for å få barn selv. 

Mindre tenning 

Det er ingen tvil om at karakterene har utviklet seg siden vi først ble kjent med dem. 
Christian er nesten ikke til å kjenne igjen. 
Fortsatt sjalu og overbeskyttende, joda, men så omtenksom og komfortabel i rollen som ektemann at det nesten er for godt til å være sant. 
Når han slår seg ned ved flyglet og synger Paul McCartneys ""Maybe I'm Amazed"", blir det rent for mye og det er nesten så jeg må trosse Mr. Greys forbud; himle med øynene. 

Mens Christian har myknet opp, har Anastasia blitt tøffere, og mer frigjort. 
Hun er ikke lenger redd for å sette seg i respekt, og hun er også den som i stadig større grad tar initiativ til (dels) kreative hyrdestunder. 

For hyrdestunder er det fortsatt plass til, selv om de oppleves som kortere og snillere enn tidligere. 
Det virker som Mr. og Mrs. Grey har funnet sin balanse, både på soverommet og i Christians ""play room"". 

Kjemien mellom Dakota Johnson og Jamie Dornan er fortsatt veldig god. 
De mest banale replikkene har det blitt færre av, men heller ikke denne gang får skuespillerne særlig god hjelp av manus. 

Fortsatt er det først og fremst Johnson som bærer filmen. 
Anastasia har alt hun kan ønske seg; drømmemannen, drømmejobben, en sjukt fet leilighet, biler og privatfly som kan ta henne hvor hun skulle ønske. 
Men takket være Johnson oppleves hun likevel hverken irriterende eller bortskjemt, heller sjarmerende og morsom. 

I likhet med de to første har Fifty Shades Freed visuelt sett blitt en pen film. 
Den oppleves lysere og mer fargerik enn den forrige, og vakre landskapsbilder vil garantert få underbevisstheten din til å starte ferieplanlegginga for sommeren. 

I Fifty Shades of Grey fikk vi en forrett som pirret nysgjerrigheten, i Fifty Shades Darker en litt tyngre hovedrett og i Fifty Shades Freed en dessverre for kjedelig dessert. 
Likevel vil også den siste filmen passere fint som Valentinsdag-underholdning. 
Den har tross alt litt av alt; action, drama, kjærlighet og sex. 
",0
"FILM:Kruttsterkt fra Cuba 

Unik rapport fra innsiden av USAs svært kontroversielle post -11/9-fangeleir på Cuba: 
Videoopptakene fra fire dager med avhør av en en vettskremt canadisk guttunge på 16 år, tiltalt for å ha tatt livet av en amerikansk soldat i en Taliban-leir hvor han ble hensatt av sin far.Intelligent klippet sammen, og med en så balansert tilnærming det går an å ha til temaet: 
Intervjuer med ministre, advokater, medfanger, journalister, og menneskerettighetsforkjempere. 

Det som gjør mest inntrykk - i tillegg til de grufulle avhørene hvor 16-åringen knekker sammen overfor iskalde etteretningsoffiserer fra sitt hjemland - er intervjuet med fangevokteren Damien Corsetti. 
Tidligere kjent som «Kongen av tortur» fra de beryktede fengslene Bagram og Abu Ghraib, er han enda et skremmende sannhetsvitne for at noe er alvorlig galt med hvordan amerikanske myndigheter behandler mistenkte terrorister. 

Sterkt medrivende dokumentar, glitrende avslørende journalistikk! 

ØYSTEIN DAVID JOHANSEN 
",1
"Dragetreneren 2
Storartet animasjonsfilm som tar eventyret på alvor. 

Luftige svev, følelsen av kald vind i ansiktet og isvann mellom fingrene. 
Med en nydelig fantasiverden inspirert av norsk natur, kløktig bruk av 3D og lett omskrevet vikinghistorie gjør DreamWorks Animation det helt tydelig at de vil gjenta suksessen med Dragetreneren fra 2010. 

Den unge høvdingsønnen Hikken overbeviste på slutten av første film sin far om at drager ikke var en trussel. 
Tvert imot kunne et partnerskap med fantasiskapningene åpne verdenen for beboerne i landsbyen Bork. 
Mye har endret seg, og Hikken står på randen av å ta over lederposten etter den gamle skjeggete vikingfaren. 

Men økt ansvar hjemme er ikke det Hikken ønsker, han vil utforske verdenen. 
Hans vilje til å gå sine egne veier vil også bli hans redning – og redningen til både drager og landsbybeboerne. 

Den hensynsløse dragetemmeren Drago lurer i horisonten, han samler skapninger til en hær han kan bruke til å dominere alle andre. 
I kampen mot dragetemmeren oppdager Hikken ikke bare hva som ligger utenfor landsbyens grenser, men også familiehemmeligheter. 

Her utmerker fortellingen Dragetreneren 2 seg ved å inkludere temaer som naturvern og artsmangfold. 

Kun ved å spille på lag med naturen, forstå de tilsynelatende ville skapningene, og erkjenne at mennesket kun er en liten del av en større helhet, finner Hikken sin vei som høvdingsønn. 

Søte og spennende drager 

Vennskapet med Tannløs, den svarte dragen Hikken temmet i første film, er hjertevarmt og som å se et barn med sitt første kjæledyr. 
Personligheten til de mange ulike dragene spiller på både hunder og katter, det gjør det vanskelig å ikke finne en favoritt for både store og små. 

Dragetreneren 2 skiller seg fra hopen av animasjonsfilmer ved å være både ærlig om utfordringene naturen gir menneskeheten, men også ved å ærlig skildre filmfigurer uavhengig av kjønn. 

Stereotypiske fremstillinger av tøffe menn og myke kvinner i vikinghistorien er en saga blått, og igjen står et rollegalleri med sterke mennesker. 

Og med troen på menneskene i filmen blir også fortellingen – med dens umiddelbare kamp mot Drago-trusselen og miljøtematikk – en eventyrlig opplevelse for hele familien. 

Spesielt god bruk av 3D 

3D-effektene viktig for kinoopplevelsen i Dragetreneren 2 og med Dreamworks' meget gode forståelse av hva dybde kan tilføre er denne filmen uten tvil i toppsjiktet. 
Filmskaperne har besøkt Norge, blant annet Svalbard, for å hente inspirasjon til den iskalde verdenen fortellingen foregår i. 
Og i salen oppleves både storslagne landskaper og omgivelser, med iskald sjøsprøyt og myke snøfonner, som en levende verden. 

De norske stemmene, ledet an av Alexander Rybak som Hikken, utfyller figurene meget godt med varierte dialekter. 
Opplevelsen av at innbyggerne i landsbyen Bork er en konsentrert representasjon av Norge fungerer utmerket. 

Filmen følger opp forgjengeren med større landskap, større drager og et større eventyr. 
Samtidig beholder filmens fortelling et følelsesmessig grunnfjell som hjelper publikum å knytte sterke bånd til både drager og mennesker. 
Dragetreneren 2 er en 3D-animasjonsfilm som tar eventyret på alvor. 
",1
"VEGARD
En klar forhåndsfavoritt som er nødt til å forbedre seg flere hakk dersom han skal vinne hele greia. 
Han oser av selvtillit og har fått så mye skryt at det ikke er så rart. 
Men prestasjonene må stå i stil med oppmerksomheten... 
DA blir det bra! 

Vegard havner i Topp 3. 
Men han vinner neppe. 
",1
"Superboms!
Mye morsomt og oppfinnsomt med en forfyllet superhelt. 

HANDLER OM: 
Hancock er en ikke aldeles vanlig superhelt. 
Han har riktignok superkrefter og han kan fly og han driver med å fakke storbyens skurker. 
Problemet er «bare» er han er konstant på fylla, lider av voldsomme depresjoner og har et alvorlig imageproblem. 

Dessuten er han ikke «suprere» enn at alkoholen gjør ham usikker på navigeringen, skjødesløs med landingene og ukritisk i kjeften. 
En gjennomsnittlig pågripelse kommer derfor lett opp i 30 - 40 millioner kroner - bare i skadeerstatning. 

Men én dag redder han en idealistisk PR-spesialist fra den visse død... 

DOM: 
Lenge er dette tøvet faktisk riktig underholdende! 
Det går over stokk og stein, og humoren - om enn noe tung på labben - er riktig treffende. 
Det blir riktig «politisk ukorrekt», i alle fall i superhelt-målestokk. 
Og kombinasjonen av stålkroppen, fyllenervene og en giftig kjeft gir Will Smith rikelig spillerom å utfolde seg på. 

Mot slutten blir det anelsen vanskeligere. 
Filmens menneskeliggjøring av superhelten leder over i nærmest filosofisk stillstand. 
Og et oppdukkende det-onde-mot-det-gode-drama blir i bunn og grunn påklistret. 
I tillegg til nokså ulogisk. 

Men før dét: 
Riktig så underholdende! 
",1
"Kjuteberta i dameblogg
Denne filmen ble til ved en nesten pinlig modernitet: 
Først la en sør-koreaner ut blogg om alt det dumme den teite dama hans sa og gjorde. 

Deretter laga landsfolka hans filmen «Yeopgijeogin geunyeo» etter bloggen, og så gjorde amerikanerne «My sassy girl» og fikk den til å likne alle andre filmer. 

Her er det med en fortellerstemme som utporsjonerer historien på en vittig-litterær overhead-måte som vanligvis er fingermerket til filmer som erstatter vidd med sjarm. 

Jesse Bradford ser ut som en jentespeiders anstendige storebror og han snakker som Donald Duck i så lange, kjedelige setninger at han antakelig har spyttkjertler i stedet for testikler. 
Så har vi den sjosne jenta. 
Elisha Cuthbert spiller en psykologisk uforklart personlighets-vegrer som detter når hun står, og det er ikke fordi hun bærer Liberaces støvletter. 
Alt hun gjør blir galt, og egentlig lukter det Erlend Loes uforløste kvinne-mismot av filmen. 
Kjuteberta er utagerende på den måten som plager vettet av menn, fordi de blir kåte (som de også blir av kirkevinduer, epler, hullemaskiner, Ellos-kataloger og asfalt-sprekker) og skremte samtidig. 
Bradford kunne hett Breidfjord og vært trilobitt-student i Trondheim, for han preges av en nyfødt tuslethet som norske film-menn er kjent for. 

Etter hvert funker filmen ganske bra som en romantisk komedie. 
Jeg vet ikke hvorfor. 
Kanskje blir alt romantisk etter halvannen time? 
",0
"Uspiselige franskmenn
«2 Dager i New York» byr på utallige anledninger til å bli irritert og utmattet. 

FILM: 
Når Chris Rock er det sindige, reflekterte sentrum i en komedie, da kan du tenke deg hvor oppjagete og slitsomme de andre karakterene må være. 
Julie Delpy regisserte for fem år siden en masete, men underholdende kulturkollisjon filmet i Paris, der Marion (Delpy) introduserer sin amerikanske kjæreste (Adam Goldberg) for familie og venner. 
I mellomtida har de to fått et barn sammen og skilt lag. 
Nå bor hun i New York med radiovert Mingus (Rock) og hans datter. 
De ser ut til å leve et balansert og kjærlig samliv, helt til Marions familie kommer på besøk. 

Usjarmerende 

Faren, spilt av Delpys virkelige far, er den samme vulgære salattråkkeren som sist, men nå er han ute av sitt parisiske element. 
Søsteren har uten å si fra tatt med seg en type som også Marion har rotet med. 
De tre besøkende skravler og krangler hull i hodet på hverandre i noe som regissør og manusforfatter Delpy trolig har ment som en hyllest til Woody Allen. 
I stedet blir situasjonene svært sjelden morsomme eller interessante. 

Den selvopptatte søsteren og hennes latterlige kunstnerkjæreste inviterer en langer opp i leiligheten og kjøper dop foran barna. 
De klarer ikke engang å bli sjarmerende når de røyker! 

Pappfigurer 

Chris Rock havner i rollen som publikums stedfortreder og betrakter de enerverende franskmennene med forundring og tiltakende irritasjon. 
Det er merkelig at Delpy ikke ser hvor overfladisk hun behandler disse karakterene. 
Vi kommer aldri under huden på dem og Marion selv er en temmelig intetsigende klisjé som ikke ser ut til å ha noen form for nærhet med sin familie. 
Hun er også en nevrotisk fotokunstner og et par av filmens mer vellykkede scener oppstår under harseleringen med kunstverdenens narraktighet. 

En frustrert Chris Rock søker tilflukt på hjemmekontoret, der han samtaler med en pappfigur av Obama. 
Disse to er filmens minst irriterende. 
To dager med resten av gjengen er to for mye. 
",0
"Anna Anka er fortærende kjedelig
Nærmest uutholdelig «Svenske Hollywood-fruer». 

||| 

TV: 
Det må være en nær orgamisk følelse for en tv-produsent å oppdage at det kalde, lille hjemlandet 
- Norge eller Sverige - har fostret kvinner som har utvandret til USA, og giftet seg til prangende rikdom - og at det blant disse gullgraverne finnes en løs kanon ved navn Anna Anka. 

Problemet med både den norske «Ja, vi elsker Hollywood» og originalserien, «Svenske Hollywood-fruer», hvis andre sesong har premiere i kveld, er at de er basert på klokketroen på at rike, blonde tupper som snakker om alt de eier, er så strålende underholdning at man ikke trenger å tenke på innhold eller dramaturgi. 
Slik er det, for å si det pent, ikke. 

Men her stilles aldri de interessante spørsmålene, om hvordan penger gjør dem lykkelige, og hvordan et forhold arter seg når den ene parten sitter med den økonomiske makten. 

Atter en AnkaI «Svenske Hollywood-fruer» møter vi igjen den nå single Anna Anka, som ved siden av å klapse seg selv på baken og si «My ass, baby. 
Nice and tight», får rikelig med skjermtid til å skjelle ut eksmannen Paul Anka og avslutte salven med et fyndig «Paul Anka, go fuck yourself». 

Om du synes dette høres småflaut ut, kommer du til å trenge en parat pute å gjemme ansiktet i når de middelaldrende bestevenninnene Päivi Hacker og Lena Jolton har audition for bartendere (!) før sitt kommende Barbie-party (!!) og ender opp med å be hver av dem kle av seg på overkroppen mens de hviner og knurrer og oppfører seg som kattedyr med løpetid. 

Fortærende kjedeligDen tredje historietråden handler om Maria Montazami, en av disse saktmodige som i følge Bibelen er salige, men ifølge tv-logikken en kilde til en uendelighet av billige vitser på deres bekostning. 

Først å se Maria oppdage at hun veier skrekkinnjagende 73 kilo, for deretter å måtte følge henne på shopping for å handle inn pyntedusker (en digital klokke teller 86 dusker i det Montezamiske hjem) og se henne bryte sammen når hun får høre at yndlingsleppestiften er gått ut av produksjon, er så fortærende, fortvilende kjedelig at det er nesten så man blir selvskader foran skjermen bare fordi noe må skje. 

Men det gjør det jo aldri. 
",0
"Å være eller ikke være
«Still Alice» skjærer inn til beinet i sin fremstilling av en middelaldrende kvinne som diagnostiseres med tidlig Alzheimers. 

Noen dager etter sin femtiårsdag, der både mannen og barna erklærer sin kjærlighet til en kvinne og et intellekt de «beundrer», er professor Alice Howland (Julianne Moore) ute og jogger. 
Turen går langs hennes sedvanlige rute, over campus og forbi universitetsbiblioteket, der hun har tilbrakt utallige studietimer. 
Men denne dagen stopper hun opp, rådvill og forvirret. 
Dissonant, urovekkende musikk understreker at hun plutselig ikke kjenner seg igjen. 

Samtidig har noen av studentene hennes begynt å klage på forelesningene hennes. 
Professoren faller ut av tankerekker og mister tråden. 
Språkets gaver, om hvilke hun har skrevet et epokegjørende standardverk («From Neurons to Nouns«), svikter henne. 
Hva er det som skjer? 
Er det stoffskiftet? 

Noen legebesøk senere blir det klart at Alice har Alzheimers. 
«Still Alice» er fortellingen om etterdønningene av denne diagnosen. 
Om en professor i lingvistikk (oh, the irony) som gradvis mister sine to viktigste identitetsmarkører, å være en omsorgsfull mor og en språkmektig intellektuell. 
Kanskje i den rekkefølgen. 

Som hun sier: 
«Jeg kunne ønske jeg hadde fått kreft i stedet». 
Da hadde hun iallfall sluppet skammen. 
Skammen over å bli usynlig inne i sitt eget skinn; over ikke å kjenne igjen sine egne barn. 
En dag vil derfor skammen bli verre enn døden, resonnerer Alice, og spiller inn en video til sitt fremtidige jeg med instruksjoner om hvor hun kan finne den hemmelige beholdningen med sovemedisin. 

Det kognitive forfallet går hånd i hånd med det fysiske, og hovedrolleinnehaver Julianne Moore får testet hele sitt register. 
Øynene som blir mattere, blikket som blir fjernere og kjeven som blir sløvere. 
Inkontinens og tilbaketrekking. 
Se ikke bort fra at Moore vinner en gjev statuett på søndag. 
Det er ingen hemmelighet at Oscar-komiteen elsker skuespillere som frivillig påtar seg denne typen anti-glamorifisering. 

Dertil handler filmen om sykdommens effekt på resten av familien. 
Om ektemannen (Alec Baldwin) som står sin kjære bi, iallfall så lenge det ikke går på bekostning av karrieren. 
Og om barna, som alle på sitt vis er preget av oppveksten under den imponerende — og krevende - morsskikkelsen. 
Nå blir de alle, som poeten Elizabeth Bishop kalte det, testet i «the art of losing». 

Sykdommen setter familiedynamikken i spill og kaster om på de vante rollene. 
Datteren som delte morens glede over Wordfeud og andre språkleker, trekker seg unna. 
Mens yngstedatteren (Kristin Stewart), som til morens bebreidelse ikke har vist noen som helst interesse for akademia, graviterer nærmere. 

«Still Alice» skyr melodramaets konvensjoner, og er rystende i sin usukrede og stillfarne gjengivelse av et liv i forbausende raskt forfall. 
Den kan slik sett minne om den bejublede Haneke-filmen «Amour» (2012). 

«Still Alice» er imidlertid ikke fullt så formfullendt. 
Der «Amour» med noen enkle riss tegnet et fyllestgjørende bilde av et helt menneske, forblir de sosioøkonomiske markørene som definerer Alice, noe utvendige og insisterende. 
Som om Alice’ skjebne er enda mer tragisk fordi fallet er så høyt. 
Siden hun er så ung. 
Og så ressurssterk. 
Og så glup. 
Og så vakker. 
Og så anerkjent. 
Og dessuten skal bli bestemor for første gang. 

Her kunne regissørparet, hvis ene halvdel selv er rammet av sykdom, med fordel utvist noe mer finesse og diskresjon. 
Alzheimers trenger ingen hammer. 
",1
"Denne filmen er en advarsel mot isolasjon
«Snøhulemannen» gir et annerledes blikk på våre sofaliv. 

||| 

FILM: 
«Jeg snører min sekk, jeg spenner mine ski», sang vi på barneskolen. 
I voksen alder er det kanskje litt for få av oss som lever opp til barnesangidealene. 

En som derimot tok disse litt for bokstavelig var rogalendingen Sverre Nøkling, som i tredve år har levd i fjellheimen i Sør-Norge. 
På knakende treski ferdes Nøkling fra snøhule til snøhule. 
Han lever på en diett av pulverpannekaker og kaffe han lar stå igjen og fryse i hulen og varmer opp på nytt ved neste besøk. 

Forfjamselse og beundringDen svært eksentriske Nøkling er omdreiningspunktet i Fridtjof Kjærengs «Snøhulemannen», en ujålete dokumentarfilm som heldigvis viser mer enn den forteller. 

Kjærengs lydhøre kamera følger Nøkling som synger høyt og foreleser om fjellivets fortreffeligheter, dveler fascinert ved vandrerens ofte direkte vemmelige måltider og lytter til den ulykkelige, men resignerte moren hans og de forfjamsede snømåkerne som ofte støter på den ufortrødne Nøkling på sin vei. 

Man tenker sitt når Nøkling forklarer hvorfor han lever på uføretrygd — han roser staten som vurderte ham og hans livsførsel som tilstrekkelig «verdig» — og når han vasker klær i veipytter og forklarer at klær blir skitnere av å vaskes enn å brukes. 
Filmen kan ikke leses som annet enn en advarsel mot isolasjon. 
Men når snøhulemannen redegjør for sine sparsommelige behov er det slående hvordan han står i kontrast til samfunnet han har meldt seg ut av. 

Nøkling finnes ikke interessert i materiell velstand, og denne ubundne og frihetsbejaende siden av hans karakter vies stor plass og skildres med et snev av uuttalt beundring. 
Et vendepunkt kommer når Nøklings mor dør, og testamentet hennes røper at sønnen ikke får lov å selge leiligheten hun etterlater ham. 
Hva gjør den rastløse mannen når han ufrivillig får en fast bopæl i fanget? 

NedstrippetKjærengs nøkterne og nedstrippede måte kler hovedpersonens karrige liv på fjellet. 

«Snøhulemannen» er en fin, liten film om et liv som er litt annerledes; den velter ikke om på noe du tror eller mener, men tilbyr et utenfraperspektiv fra en einsamflygar som alltid ville «fra ovnskroken vekk». 
",1
"Er puberteten et påfunn?
Denne britiske komedien kommer til å bli likt av mange følsomme unge gutter med sympatiske holdninger, men filmen jabber litt forutsigbart. 

Oppvekstnæringen er vel som dette: 
Ung følsom mann treffer jente og driter seg ut, men viser seg å være en overlegen romantiker til slutt. 

Kunststudenten Ben Willis ser ikke ut som om han har hørt om Bruce Willis, og han treffer skjelvete Sharon etter at filmen har oppfunnet nakenheten fordi hovedpersonen fikk se en avkledd au pair som barn. 
Dette er en jeg-film der fortelleren har alle de fine tankene, all melankolien, alle talentene. 
Men heller ikke «Cashback» klarer å forstrekke det friske påfunnets holdbarhetsgrense. 
De andre elementene som skulle gjort filmen til en langvarig opplevelse, skjer ikke – den blir en fortløpende, ordrik og selvopptatt begynnelse, som å være til stede i Johannes Rosmers sexliv. 
Kvinner blir ofre for en nedlatende og esoterisk beundring, som om de var en husdyr-hobby, og gutter overdriver sin egen guddommelighet ved å beskrive hvor fantastisk fint de kan betrakte kvinner. 
Det er patetisk. 
Menn liker kropp, og det forsøker de å rettferdiggjøre med mye platt preik. 

Men det er en hyggelig film. 
Sa jeg det? 
Den er utstyrt med en nesten autistisk naivitet, men det er OK. 
",1
"Verken morsom eller dramatisk
Lite for liten, lite for stor 
",0
"Frisk jente-action i Gloppedalsura
Ingrid Bolsø Berdal sliter med å være slem dame fra Svartedauens dager, men nykommeren Isabel Christine Andreasen er utmerket, og naturen klarer seg også fint i dette norske action-dramaet. 

Regi: Roar Uthaug. 
Manus: Thomas Moldestad. 
Med: 
Ingrid Bolsø Berdal, Isabel Christine Andreasen, Milla Olin, Tobias Santelmann, Bjørn Moan, Martin Slaatto, Richard Skog, Hans Jacob Sand, Kristian Espedal,m. 
fl. 

1 time 25 minutter 

Aldersgrense: 15 år. 

Actionscenene funker, Gloppedalsura er majestetisk, og nykommeren Isabel Andreasen spiller utmerket. 
Bare Ingrid Bolsø Berdal strever med å være slem kvinne på en naturlig måte. 

Det blir noe teatralsk over trønderskuespilleren når hun skal avlevere sinte, hjerterå replikker av typen «skjær over fingeren hennes» når hun skal få jentungen Frigg til å bli brutal mot uskyldige Signe. 
En britisk karakterskuespiller av beste merke ville gjort dette så overbevisende at vi virkelig trodde på henne. 

Nå blir det lenge sånn at jeg lurer på hvorfor i all verden røverdamen Dagmar fra 1373 er blitt en så aggressiv bandeleder. 
Jo visst gir regissør Roar Uthaug og manusforfatter Thomas Moldestad en forklaring midtveis i filmen som absolutt står til troende, men da har Bolsø Berdal slitt lenge med å være ond hevner. 

Motivet for Dagmars hatefulle framferd burde vi fått glimt av langt tidligere i storyen — det ville gitt dybde og fanget interessen for psykologien i skikkelsen. 

For øvrig har Uthaug laget en velfungerende actionfilm som bygger opp stadig nye fluktscener, i tråd med tittelen. 
Det skytes med piler og hogges med øks, det løpes i skog og hei, over juv og klippeblokker, det jaktes og det gjemmes, det stikkes og det slås. 
Klippingen av kampscenene er kvikk og god, musikken bygger opp om spenningen og den tåkegrå fjellnaturen i Sirdalsheiene og Gloppedalsura gir den rette stemningen av villmark og ødeland etter Svartedaudens herjinger ti år tidligere. 
Noe er sikkert jukset til digitalt, men scenene ved juvet og fossen er i alle fall imponerende og sitrende skumle. 

Det morsomme er å se hvor godt nykommeren Isabel Christine Andreasen greier seg i den egentlige hovedrollen som Signe. 
Hun byr på fine nyanser idet den unge kvinnen opplever grufulle hendelser og fryktelige trusler, men må lære seg å være utholdende og oppfinnsom for å vinne dødslekene som Dagmar påtvinger henne. 
Samspillet med barneskuespiller Milla Olin (Engelen) som også agerer godt foran kamera, er til tider rørende. 

«Flukt» er actionfilmen som Sjur Paulsen og Filmkraft har fått kjeft for å ha støttet med tre millioner kroner. 
Men man kan ikke bruke kvalitetsargumentet for å si at dette var en elendig avgjørelse. 
Til det er resultatet blitt godt nok. 
",1
"Makeløs skildring av pingviners parringsferd
Jeg har sett svaner slynge halsene sine i parringsdans på en speilblank vannflate i Lundsvågen. 
Det var uendelig vakkert. 
Men det slår ikke scenene i dokumentarfilmen «Pingvinenes marsj». 

Makan til film. 
Her hadde jeg trengt terningen med sju øyne som kollega Arild Abrahamsen fant opp før jul. 

Tro ikke at det handler om en naturfilm for spesielt interesserte. 
Det imponerende er at fortellingen formidler høy vitenskapelig kunnskap om keiserpingvinens parringstradisjoner samtidig som historien løftes opp på et eksistensielt nivå. 
Det handler om å finne den ene rette, om å elske for å frambringe nye barn, om å sette sitt eget liv på spill for å skaffe mat til avkommet, om å berge det gjennom naturens beinharde vilkår. 
For en seier for livet og ømheten! 

Filmen starter med et plopp! 
Og vips, der spretter pingvin etter pingvin opp av det trange ishullet for å legge ut på den månedslange ferden. 
De er akkurat kjønnsmodne, har levd noen år i havet og aner ikke hvor de skal. 
Men en indre, biologisk klokke styrer dem gjennom is og snø, fjell og vidde til den eneste, avsidesliggende, forblåste sletta der isen er trygg i sommermånedene. 
Der kan kjærlighetsleken begynne, der kan eggene klekkes, der kan de hutre seg sammen i forsvar for nye kryp som kikker fram under hvite dunmager. 

I 13 måneder har den franske biologen og regissøren Luc Jacquet og hans filmteam filmet i ned mot 40 kuldegrader og tidvis storm. 
De stille dagene har de fanget inn nesten trolske stemninger av øde landskaper der bare pingvinen ferdes. 
Blågrått og hvitt, farget rosa av lav sol er fargeskalaen som akkompagneres av den guloransje flekken på keiserpingvinenes hoder. 

Menneskeliggjøringen av fortellingen skjer gjennom fortellergrepet: 
Hunn— og hannpingvinene tolkes av henholdsvis en kvinnelig og en mannlig stemme. 
Følelsesregisteret er stort: 
Vi skvetter til ved synet av leopardselen og de glupske fuglene som gjerne spiser pingviner. 
Vi ler med små pingvinunger som sklir på isen og sørger når med de som bukker under i den drepende kulda. 

Det er en utrolig historie og en fantastisk formidling av den. 
Gå mødre og fedre og barn av huse og lær av pingvinen hva det vil si å kjempe for den du har kjær. 
",1
"Knapp og kul action fra grånende Chan og Brosnan
«The Foreigner» er laget av folk som vet hva de driver med. 

FILM: 
Verken Jackie Chan eller Pierce Brosnan har tenkt å sette seg til i godstolen og ta imot utsendte fra den kulturelle spaserstokken med det aller første. 
Istedet får de to grånende actionheltene brynt seg på hverandre i «The Foreigner», og det spørs om ikke slike kulturkollisjoner vil bli stadig vanligere, ettersom Kina i stadig større grad finansierer internasjonale filmer. 

Chan er Quan, vietnamesisk flyktning med en svært grundig spesialtrening som vekkes idet datteren blir drept i en terroraksjon. 
Det er et revitalisert IRA som står bak, og snart er den hevnende faren i Belfast. 
Der gir han den hardt pressede politikeren og eks-IRA-mannen Liam Hennessy (Pierce Brosnan) enda noen flere grunner til å finne frem hodepinetablettene. 

Interessant Brosnan 

Chan er fin og lakonisk i hovedrollen, der han veksler mellom de unnselige faktene som gjør at motstanderne opplever ham som stakkarslig, og det høysparkende og høykompetente. 

Likevel er det Brosnan som er den mest fascinerende skikkelsen i filmen, som en sammensatt antagonist med kamper å kjempe på flere fronter. 
Hennessy får tyn fra britene som vil ha terroristene tatt, tidligere medsammensvorne som vil ha mer vold, politiet, og den tilreisende «kinamannen» som vil ta saken i egne hender - og hans egen agenda forblir uklar lenge. 
Og så er det fascinerende i seg selv å se eks-James Bond som grå, senete og tatovert, med noe knurrende og innbitt over seg. 
Brosnan, som endelig får snakke sitt irsk på film, synes å føle seg mye mer hjemme her enn i Hennes Majestets hemmelige tjeneste. 

Kompetent action 

Og så er det ikke til å komme forbi at noen snarveier i plottet er smått irriterende og åpenbare, at møysommelige planer virker sånn passe logiske og at folk godt i det minste kan late som om de har rukket å få en beskjed over telefonen, og ikke bare er stille i fire sekunder før de sier at «ok, jeg er på saken, ha det». 

«The Foreigner» er en nedpå og kompetent actionfilm fra erfarne folk som vet hva de driver med. 
Det siste inkluderer «GoldenEye»-regissør Martin Campbell. 
Det føles helt trygt å overlate seg i deres hender. 
",1
"Bare virkelighet
«Kapringen» er utsøkt realistisk, men det er også alt. 

Det danskeide fraktskipet M/V «Rozen» blir kapret av somaliske pirater langt ute i det indiske hav, og piratene krever 15 millioner dollar i løsepenger for skipet og dets besetning. 
Rederiets direktør Peter Ludvigsen ser imidlertid situasjonen som nok en forretningstransaksjon, og med assistanse fra en innleid sikkerhetsekspert setter han i gang en forhandlingsprosess som skal vare i flere måneder. 

Hovedpersonene i «Kapringen» er Ludvigsen og den hardt prøvede kokken Mikkel Hartmann, som er en av to dansker om bord på «Rozen». 
Handlingen veksler mellom rederiets lokaler i Danmark og fraktskipet, som ligger og driver et sted ute i Det indiske hav. 
Og samtalene ledes av piratenes talsperson Omar, som er den eneste blant kaprerne som snakker engelsk. 

«Kapringen» er en svært naturalistisk film. 
Både hva gjelder skuespill og kameraarbeid etterstreber regissør Tobias Lindholm en nærmest dokumentarisk realisme, og resultatet er en film som hele veien fremstår som troverdig i sin skildring av en høyst dagsaktuell konflikt. 

Denne naturalismen er også filmens eneste virkelige svakhet: 
Alle former for fortellende kunst utgjør et stykke fortettet, estetisert virkelighet, og «Kapringen» oppleves i å måte tidvis som litt for lite kompakt. 
Mange av scenene om bord på «Rozen» er såpass troverdig skildret at det eneste man som publikum oppfatter er en distansert forvirret usikkerhet. 

Når Lindholm skildrer den hovmodig prestasjonsorienterte rederidirektøren fungerer filmen bedre. 
I disse scenene lar han kløktig det moralske ansvaret gå på rundgang mellom rollefigurene, før selve forestillingen om et moralspill til slutt ugyldiggjøres på tampen av filmen. 

«Kapringen» er et velspilt, realistisk og uforutsigbart drama, og en på alle måter godkjent oppfølger til regissørens intense debutfilm «R». 
Men personlig skulle jeg ønske at Lindholm siktet hakket høyere enn kun realisme. 
",1
"«Heart Of Gold»
Regi: 
Jonathan Demme 

Vemodig, vital og vakker nostalgi. 

STJERNER: 
Neil Young og hans band, inkludert kona Pegi Young og Emmylou Harris. 
HANDLING: 
En ren konsertfilm og et tverrsnitt gjennom Neil Youngs karriere, tatt opp på The Ryman Auditorium i Nashville. 
DOMMEN: 
En svært varm, nær og intim konsertfilm, fabelaktig fanget opp i dyp respekt fra Jonathan Demme. 
I kjølvannet av fjorårets svært personlige «Prairie Wind» - siste del i trilogien som startet med «Harvest» og fortsatte med «Harvest Moon» - fungerer denne filmen som Neil Youngs musikalske testament med klassiske «Old Man» som nøkkellåt. 
Youngs egen «old man» - hans far - døde rett før denne konserten, og filmen er tilegnet ham. 
Young griper sterkt når han forteller hvordan akkurat denne sangen ble til, og det er nettopp de enkle virkemidlene her som er sterkest, ved siden av selve musikken, selvfølgelig. 
Blikkene som ekteparet 
Young sender hverandre flere ganger i løpet av konserten, varer bare en brøkdel av sekund, men rommer like fullt et helt liv. 
Kjærlig, er stikkordet for både personene, bildene og budskapet til denne konsertfilmen, som avsluttes brutalt vemodig med Neil Young alene i Rymans konsertsal, mens han spiller «The Old Laughing Lady». 
Denne filmen anbefales alle musikkelskere som en endelig hilsen fra en mann med hjerte av gull. 
",1
"Filmanmeldelse:Enda en engleskole 

Hollywood har for alvor oppdaget kristenfolket som mulig kinopublikum; «Heaven is for Real» er noe så sjelden som en forkynnende film. 

USA. 
Randall Wallace. 
Drama. 
Tillatt for alle. 

Med: Kelly Reilly, Greg Kinnear, Jacob Vargas, Ali Tataryn, Nancy Rosel, Connor Corum, Candace Smith, Mike Mohrhardt, Lane Styles, Darcy Fehr, Thomas Hayden Church, Darren Felbel, Jon Ted Wynne. 

Film basert på tro er komplisert å forholde seg til, rett og slett fordi forkynnelsen er viktigere enn filmen. 
Slikt har det ofte blitt forskrekkelig dårlige filmer av. 

Denne er ikke dårlig. 
Det er gode skuespillere (både Kinnear og Hayden Church er tidligere Oscar-nominerte) i en for så vidt medrivende historie og der de «sensasjonelle» elementene ligger stort sett innenfor det kristendommen forkynner. 
Den er basert på den bestselgende boka med samme navn, om en metodistprests fireårige sønn, som etter en nær-døden-opplevelse etter en sprukken blindtarm, kan vende tilbake til sin far og mor og fortelle at han har vært i himmelen, sett og hørt og komunisert med noen engler (de lo!), møtt noen kjente personer og - faktisk - sett Jesus. 
Det er for øvrig et bilde vi får gjengitt i løpet av filmen. 

Som man forstår: 
Her vil veier skilles! 
Noen vil blåse av røverhistorien og kalle det en spekulasjon av prinsesseaktige dimensjoner. 
Andre, med muligvis noe mer religiøse gener, vil uten å ta anstøt stille seg åpen og undrende overfor livets - og eventuelt det hinsidiges - mer uforklarlige nedslag i det mangfoldige menneskesinn. 

Sønnens fortellinger utløser vanskeligheter. 
I familien, fordi man med omsorgsfull kjærlighet selvfølgelig lar guttungen fortelle, men hans fortelling har jo utvilsomt konsekvenser akkurat for en pastor. 
I pastorens kirke er heller ikke dette ukomplisert: 
Dette er måteholdne og nøkterne metodister, med liten sans for karismatiske eksesser. 
Sånn sett er det lite fantasmer å jakte, dette er folk nede på jorden. 
Og det gjør filmen adskillig enklere å fordøye. 

Dessuten er det et sympatisk nedslag av sosialrealisme fra dagens USA: 
Nokså mye såkalt vanlige folk strever med å få pengene til å møtes. 
Vår venn pastoren lever etter det paulinske prinsipp å ikke belaste sin menighet unødvendig gjennom lønn, så han monterer elektriske garasjeporter i tillegg til å være i det frivillige brannkorpset. 

Men ettersom dette er en filmanmeldelse og ingen prekenrapport, bør dette sies: 
Tross alt det sympatiske, blir inntrykket av en filmet gudstjeneste m/ flanellograf nokså markant etter hvert. 
Og et svulstig, overtydelig samt alt for «salighetsvendt» lydspor en sann prøvelse etter hvert. 

Men, men: 
Det er for så vidt heller ingen byrde å komme med følgende innbydelse: 

Hei & hå, kristenfolk: 
Kom dere gjerne på kino; her en riktig oppbyggelig film for mange av dere! 
",0
"Sex i storbyen
«Habana Eva» er en oppskrudd telenovela fra en forførerisk by. 

FILM: 
Det er slik en flik av oss håper at det er, er det ikke? 

Havana, byen som er så påtrengende til stede i «Habana Eva» at den nesten blir hovedpersonen, kommer gjennom lerretet som et støyende, sensuelt sted der billedskjønne mennesker bukter seg i salsarytmer og lurer på hvem av hverandre de skal bli kjæreste med eller ligge med eller begge deler. 
Mennene er blankt muskuløse og kvinnene har gjerne en synlig rød bh stikkende opp av utringningen. 
De krangler og elsker og løper inn og ut av falleferdige gamle herskapshus med snirklete balkonger og trappegelendre. 
Det handler om forfall, sex og livsglede. 

Trekantdrama 

Dette bakteppet, fantasiens Havana, er et forførerisk sted i all sin fattigdom. 
Byen er badet i et varmt lys og kameraet stryker hengivent langs de store avenyene og palmeskyggete hagene. 
Historien i forgrunnen er en blanding av oppstyltet telenovela og ram sexkomedie. 
I midten står syersken Eva (Prakriti Maduro) og de to mennene som vil ha henne, verdensmannen fra Venezuela med fin bil og den lojale ungdomskjæresten. 
Flere av plottets u-svinger er hysterisk usannsynlige og nesten amatørmessig spikret sammen og det er i perioder svært vanskelig å være med på at de fire skuespillerne i hovedrollene faktisk forsøker å være noen andre enn seg selv. 
De prøver riktignok veldig hardt. 
Maduro med sitt underlig følsomme ansikt og Yuliet Cruz som den seksuelt umettelige venninnen Teresa er i det minste tydelige personligheter som til en viss grad kompenserer for overspill med sterk utstråling. 
Men mennene er ren kakepynt. 
De er knapt til å skille fra hverandre. 

Lettsindig 

Til tross for at den snubler i stiletthælene igjen og igjen har «Habana Eva» en ikke ubetydelig sjarm. 
Mye av det kommer av det ubekymrede lettsinnet som gjennomstrømmer filmen: 
Selvfølgelig kan Teresa ha sex med kjæresten til bestevenninnen om hun motivet er bekymring for at Eva skal måtte gå gjennom livet knyttet til en mann som ikke vet hva han gjør i senga og et ønske om å lære opp stakkaren. 
Islett av absurd humor og magisk realisme bidrar til følelsen av maksimalistisk moro. 
Men det er ikke til å komme unna at selve fortellingen ikke holder mål. 
Noe er galt når blikket stadig trekkes mot bakgrunnen. 
",0
"Hjelp, vi er i filmbransjen
Frisk norsk komedie. 

Alle har lyst til å bli filmstjerne, slik som vi ser Hollywood på tv-skjermen og i glamourbladene. 
Virkeligheten bak filmverdenens fasade er ganske overraskende for mange. 

Hjelp, vi er i filmbransjen! er en frisk og artig film hvor en kjapp plan for å skaffe Glenn (Henrik Thodesen) en ny dame, ender med Peter Stormare i rustning. 

Etter å ha holdt en falsk audition til en ikke-eksisterende film, må en kompisgjeng fra Oslo plutselig lage en rollespillhorrorfilm med stort budsjett. 
Jeg lo høyt i kinosalen av påfunnene til gutta, men ville gjerne ledd enda litt mer. 

Spark til norsk filmbransje 

Norsk film har blitt parodiert av komikere i mange år, slik som humorserien 
Ut i vår hage harselerte med Lena og Døden på Oslo S. 

Regissørene Nini Bull Robsahm og Patrik Syversen har dette i bakhodet når de peker nese til filmhistorien med Hjelp, vi er i filmbransjen. 

Spesielt en festscene helt i starten av filmen dro tankene mine til Ut i vår hage-episoden om norsk film - det var liksom akkurat slik norsk ungdom fester ... på film. 

Filmens fortelling er fortalt med smarte grep, og bruker en rekke klippeteknikker som gjør at Hjelp, vi er i filmbransjen! flyter godt. 
Jeg tror på handlingen i filmen og lar meg rive med på det gale eventyret guttene begir seg ut på. 

Kjendisfilm 

Dette er en kjendistung film. 
Mange av de involverte er gode venner, og det er tydelig at de har hatt det morsomt på settet. 
I de sentrale rollene i filmen finner vi Henrik Thodesen (Glenn), Odd-Magnus Williamson (Philip), Jenny Skavlan (Isabell) og Marte Christiansen (Linda) - de to første kjent fra TV2-programmet Torsdag kveld fra Nydalen. 

Thodesen sliter litt i begynnelsen av filmen med å finne seg til rette, men viser etter hvert at han ikke bare bør satse på komikarrieren sin. 

Williamson, Skavlan og Christiansen finner seg der i mot til rette med en gang, og jeg ser figurer som like gjerne kunne vært en del av de fleste unge nordmenn sin vennegjeng. 

Peter Stormare parodierer seg selv på herlig vis, og topper filmen når han dukker opp i rustning for å slåss mot et fabeldyr som fikk meg til å gjøre store øyne. 

Hjelp, vi er i filmbransjen! er en uvanlig norsk film, og var for meg et deilig avbrekk. 
En seriøs film om useriøse temaer, og med en særdeles tullete historie. 

Filmens største problem er at den ikke er morsom nok, det går rett og slett for lang tid mellom hver gang jeg ler. 

Med Norges morsomste mennesker på rollelista føler jeg at jeg ikke fikk ledd nok. 
Flere av figurene i filmen kunne vært brukt til å skape et mer dynamisk rollegalleri. 

Regissørene har klart å skape interessante og ektefølte figurer i hovedrollene, men i en komedie bør birollene være med på å bygge opp hovedpersonene - ikke ta like mye plass. 
Steinjo sin rolle som den skeive fjerdemannen i kollektivet hvor hovedpersonene bor kunne vært mer karikert. 

For lite tull 

Den store rollespillhorrorfilmen som gutta i filmen prøver å lage, ser morsom ut. 
Derfor irriterer det også at vi får se så lite av den. 

Flere klipp fra den kunne delt opp fortellingen i Hjelp, vi er i filmbransjen, og ville gitt 'comic relief' i det romansen mellom to av hovedrolleinnehaverne strammer seg til. 

Det er utrolig deilig å gå på kino å se en film som dette; en film som tør å tulle, og som ikke tar seg selv så høytidelig. 
For ikke å glemme en gjeng skuespillere som ikke bare er morsomme, men også klarer å skape ektefølte filmfigurer. 
",1
"Fargesprutende
Blue-ray anmeldelse 

Regi: 
Tim Burton Med: 
Johnny Depp, Freddie Highmore, David Kelly Burtons fargesprutende konfekteskeoppdatering (fra 2005) av Roald Dahls udødelige eventyr gjør seg mildt sagt godt på høyoppløselig Blu-ray. 
Scenografien er overdådig, og du kan få et innblikk i produksjonen via et «interaktivt» bonusspor som flettes inn in filmen mens den står på. 
Bonusmaterialet er ellers som på den vanlige DVD-utgaven: 
Omfattende og utmerket. 
At Depps innsats som Willy Wonka synes å være inspirert av Michael Jacksons feminine barnemenneskefremtoning, gir filmen en ekstra bisarr dimensjon i 2009. 
MORTEN STÅLE NILSEN 
",1
"Metallica:Through the 
Never 

Storslått konsert – med underutvikla sidehistorie. 

Det er ikkje musikken det skortar på i Through the Never. 
Gutta i Metallica byrjar å bli middelaldrande etter kvart – alle er rundt 50-årsmerket – men dei veit framleis å levere Dét. 
Gneista som gjer at eg framleis får frysningar, 13 år etter at Symphony & Metallica ramla i fanget mitt (eg var ung, og visste alt). 

I staden for å levere ein tradisjonell konsertfilm ynskja James Hetfield & Co å bake inn ei fiktiv historie. 
Metallica-roadien Trip, spela av Dane DeHaan (Chronicle) vert sendt ut etter konsertstart for å skaffe bensin til ein stranda bil med ei mystisk veske med «noko bandet treng», godt tima til tekstlinja «Give me Fuel, give me fire, give me that which I desire». 

Kameraet følgjer så han til ein slags alternativ tidslinje – via ei fargefull pille og ei bilulukke – eit parallelt univers der byen har gått til helvete og han må kjempe seg fram mellom væpna demonstrantar, opprørspoliti, og ein mystisk gassmaskekledd ryttar. 
Jakta vert vist innimellom låtane. 

Mangel i gjennomføring, ikkje ambisjon 

Metallica har det i seg å vere modige. 
Deira førre filmsatsing, Some Kind Of Monster var ein dokumentar frå ei tid som reiv og sleit i bandet – rått framvist for fansen. 
Bort med gjennomparfymerte, gjennomsponsa reklamedokumentarar med barndomsbilete med eit altfor stort instrument på fanget og forteljarstemmer som ender setningar med «lite visste foreldra at dette skulle føre til musikalsk verdensdominanse». 
Fuck det. 

Det skal mykje til å rokke ved den etter kvart litt keisame sjangeren konsertfilm. 
Musikkfilmen har derimot absolutt vore spennande, ikkje minst gjennom Forteljingar som Pink Floyds The Wall. 
Kanskje er det eit element av dette Metallica ynskjer å hente fram igjen. 

Diverre er ideen som er skapt til låtane antiklimatisk – både åleine, og langt frå på høgde med historia som ligg i botnen for songane – desperasjonen og fortvilinga over krig og galskap. 
Representasjonen av låtmaterialet er visuelt kraftfullt (frå Nimród Antal, regissøren bak Predators), men fell gjennom som forteljing. 

Ikkje av mangel på ambisjon, men rett og slett fordi Trips «MacGuffin»-jakt ender opp som eit unødvendig element – meir som ei forstyrring av ein god konsert enn noko som tilfører meining. 
Eg har sett 3,5 minutt lange musikkvideoar som har gitt meg meir enn dette. 

Sterk konsertoppleving 

Når det er sagt, som ei rein konsertoppleving er Metallica framleis store, og såpass sterkt teatralske at ein lurar på kvifor det alternative universet må vere såpass avskilt frå resten av filmen. 
Ei arrangert pyroulukke – openbart ei referanse til Hetfields ulukke i 1992 – framstår som litt vél tunghendt og oppstylta. 

3D-effektane bringer ikkje mykje til bordet som lyden ikkje allereie kan gjere djupare (sjølv om eg hadde håpa på tyngre bass i akkurat min sal). 

– Metallica har ein tendens til å hoppe, og så stille spørsmål på vegen ned. 
Etter kvart som me kjem nærare og nærare bakken innser me at det ikkje er sikkerheitsnett og me innser at me burde ha spurt fleire spørsmål på vegen ned, sa trommis Lars Ulrich i eit nyleg intervju. 

Det høyrest sånn omtrent rett ut. 
Metallica: 
Through the 
Never er tidvis storslått – men fiksjonshistoria ved sidan av er altfor underutvikla til å kunne gjere det den har lyst til – rokke ved konsertfilmsjangeren. 

Kva er ditt favorittminne frå Metallicas historie? 
",0
"Hun er alle kvinnehateres største frykt:Den søte, snille jenta som dreper deg med en forgiftet pinne gjennom øyet 

«Killing Eve» er kvinnelig selvstyrking uttrykt gjennom frydefulle snikdrap. 

Det kan en stund ha virket som om sjangeren «glamorøs spionthriller» var på vei til populærkulturens skraphaug. 
Spesielt når man innser at James Bonds 60-tallsgalanteri ikke er så elegant likevel, og at hans modus operandi mest av alt hører hjemme på nachspiel i et norsk ungdomsparti. 
Men så kommer «Killing Eve» med denne friske vitamininnsprøytningen og blåser nytt liv i konvensjoner fremfor å snu bunken med klisjeer enda en gang. 
Denne BBC America-serien er dels kvikt workplace drama av typen «’Grey’s Anatomy», dels katt-og-mus-jakt gjennom europeiske storbyer der etterretningstjenesten prøver å fakke den mest dødelige leiemorderen siden «Sjakalen», og dels female empowerment uttrykt gjennom frydefulle snikdrap. 

Uskyldig psykopat 

Sandra Oh («Grey’s Anatomy») spiller Eve, en amerikaner ansatt i britisk etterretning, som er den første som innser at en ny serie av attentater sannsynligvis er utført av en kvinne og ikke en mann. 
Kvinnen er den dødelige og uberegnelige Villanelle (som også har gitt navn til bøkene denne serien er basert på), spilt av den relativt ubeskrevne Jodie Comer som en iskald og morbid sadist, som vet å dra veksel på sine store, uskyldige øyne og litt hjelpeløse keitete-jente-som-brekker-en-hæl-i-romantiske-komedier-fremtoning for både å komme seg nærme sine intetanende ofre og å komme seg unna etter at udåden er gjort. 
Sånn sett kanaliserer hun noe av den samme uhåndgripelige og uutgrunnelige dobbeltheten Sarah Gadon gjorde i «Alias Grace». 
Hun er alle kvinnehateres største frykt: den søte, snille jenta som flørter med deg på kaféen som egentlig viser seg å være en fullblods psykopat som snurrer deg rundt lillefingeren og dreper deg med en forgiftet hårpinne gjennom øyet. 
Det er så man kan høre diverse mannefora på nett med frykt i tastaturet hviske til hverandre «Jeg visste det!» 

Villanelle reiser fra by til by og utfører oppdragene sine med kirurgisk presisjon, kreativ innovasjon og dårlig kamuflert begeistring, en begeistring Eve deler etter hvert som hun skjønner hva og hvem hun har å gjøre med her. 
At to individer på hver sin side av loven viser seg å ha mer felles enn de kanskje liker og får en gjensidig fascinasjon for hverandre er jo ikke akkurat en fortellerteknisk nyvinning (se også: 
«Heat», «Hannibal»), og med kun én episode tilgjengelig for anmeldelse er det altfor tidlig å se hvor mye nytt de klarer å bringe til torgs, men det er faktisk et frisk pust bare det å se disse konvensjonene spille seg ut med kvinner i stedet for menn, og ikke minst med såpass mye breial selvtillit som denne serien har. 
(Faktisk litt for mye selvtillit noen ganger. 
Den eplekjekke arbeidsplass-sjargongen kan bli litt mye i blant. 
Du vet den der man fører to samtaler samtidig, en om at man skal fakke en internasjonal leiemorder, og en om hvor bakfull man er etter gårsdagens karaoke.) 

Mannlige annenfioliner 

Mennene er i det hele tatt relegert til annenfiolin her, uten at det gjør noe som helst. 
Rollegalleriet fylles ut av diverse sjefer av ulik sympatisk valør, Eves snille ektemann, og, i en foreløpig temmelig liten rolle, Kim Bodnia som Villanelles manager, som hun elsker å skremme med praktiske pek, fortrinnsvis sånne der hun lurer ham til å tro at hun er død. 
Men dette er først og fremst de to hovedpersonenes show, og spesielt Jodie Comer skinner og tilfører masse egenart og fascinerende lag, til og med en viss sårhet, til en rolle som fort kunne blitt en endimensjonal «sexy leiemorder som bruker kvinnelist»-sjablong. 

«Killing Eve» virker så langt å være en overraskende underholdende oppdatering av spionthrilleren, og selv om denne anmeldelsen kanskje gir inntrykk av det motsatte, så kan eventuelle skeptikere med y-kromosom være trygge på at den ikke har noen interesse av å trykke feminismen sin ned i halsen på noen (det overlater den heller til oss anmeldere), men heller bare går foran med et godt eksempel: den viser dyktige, kule damer som gjør kule ting, som om det er den mest naturlige ting i verden. 
For det er det jo. 
",1
"Gråvakker filmpoesi om sannhet
En langsom liten svart-hvitt film fra Polen er en av årets hittil største og vakreste kinoopplevelser. 

Foreldreløse søster Anna er vokst opp i et polsk kloster. 
Hun er bare uker fra å avgi sitt endelige klosterløfte om et liv i renhet, fattigdom og ydmykhet tidlig på 60-tallet, da hun får vite om en ukjent tante hun bør avlegge et besøk. 
Tante Wanda viser seg å være en smart, frittalende og seksuelt frigjort kvinne. 
Hun røper en sjokkerende hemmelighet for Anna: 
Egentlig heter hun Ida og er jødisk. 
Sammen legger de to svært ulike kvinnene ut på en reise for å finne sannheten om hva som skjedde med familien deres under andre verdenskrig. 
Både reisen og sannheten får store konsekvenser for valgene både Wanda og Ida tar for livet videre. 

Visuelt perfekt 

Pawel Pawlikowski har valgt å bildelegge den betente historien om forholdet mellom jøder og katolikker under andre verdenskrig med vakre, poetiske bilder i svart-hvitt, og i et nærmest kvadratisk format, og med svært iøynefallende utsnitt. 
Det, sammen med dvelende nærbilder med kamera på stativ, gir en helt slående sterk og vakker effekt, med sine gråvåte landskaper og levde ansiktsdrag. 
Uten svært gode skuespillerprestasjoner kunne det blitt en pretensiøs flopp. 
Men her, til det siste, bevegelige bildet, er ""Ida"" visuelt nærmest perfekt. 

Etter sannheten 

Men ""Ida"" er ikke bare form, historien som fortelles så vakkert er sterk og tankevekkende nok. 
Vår besatthet av å vite sannheten er kanskje grunnleggende, det er ikke vanskelig å forstå hva som driver Ida og Wanda. 
Men så da. 
Når du vet, når fortrengningens lise er revet opp til åpne sår. 
Blir alt bra da? 
Blir det lettere å leve videre da? 

Også disse spørsmålene blir vondt og vakkert belyst i en av årets hittil nydeligste filmer. 
",1
"Angrep fra alle kanter
«The Forbidden Room» overfaller med en kaleidoskopisk strøm av lyder, bilder og fragmenterte fortellinger. 

Det finnes noe som heter forfatternes forfatter; forfattere som ikke nødvendigvis selger paller med bøker, men som til gjengjeld høster anerkjennende nikk og kanskje litt misunnelse fra sine kolleger. 
Guy Maddin, regissør av «The Forbidden Room», kan på tilsvarende vis karakteriseres som filmskapernes filmskaper. 
Ingen crowdpleaser, men en som mottas med solide doser age og respekt når han ferdes omkring på ulike filmfestivaler. 

«The Forbidden Room», Maddins ellevte langfilm, er på samme måte en film for filmelskere, og føyer seg naturlig inn i regissørens umiskjennelige, idiosynkratiske uttrykk. 

Et visuelt lappeteppe med én fot i stumfilmens stilisme og den andre i «found footage»-estetikken. 
Iblandet elementer fra tysk ekspresjonisme, sovjetisk montasjefilm og det vi etter hvert kan kalle youtube-tradisjonen. 
Eller med andre ord: en fragmentert syretripp i grenselandet mellom — kremt, vulkanens drøm og - kremt igjen - bartens hukommelse. 

Jeg vet, det høres helt avsindig ut. 
Men det er nok også meningen. 
Her skal vi nemlig dypt ned i kaninhullet, på en feberaktig fergereise gjennom filmhistoriens visuelle ytterpunkter. 
Eller som Maddin uttalte i forkant av Berlin-visningen tidligere i år: 
«I wanted to overwhelm, I wanted the color palette to break people’s brains. 
« 

Kinogjengeren kan derfor stålsette seg for en filmopplevelse utenom det vanlige: en vimsete, styggvakker filmmosaikk bestående av et kobbel scener som blant involverer et fortapt ubåtmannskap som lever av oksygenrestene de suger ut av pannekaker(!), en ulvebande, en skogsarbeider, en lobotomert rumpeklyper, en badekarentusiast («How to take a bath«) og en blekkspruttyv. 

Flashbacks inni flashbacks inni flashbacks, som får «Inception«til å virke oversiktlig og Terry Gilliam til å virke som en ganske streit fyr. 
Hypnotisk på sitt beste — noe heseblesende og utmattende på sitt verste. 

I bunn ligger en dyp filmhistorisk innsikt, en sjenerøs omgang med referanser, og stor fortellerglede. 
Men antagelig på en helt annen måte enn du forventer deg. 

Og for all del, bli sittende helt frem til rulleteksten. 
Da filmen ble vist i Sundance, ryktes det at store deler av publikum reiste seg og forlot salen. 
Verst for dem. 

«The Forbidden Room» er månedens film på Cinemateket USF. 
",1
"Jorden revnet - var det godt for deg også?
Så underholdende som dette kan en enkel og dårlig spilt film bli når temaet er det rette, og ingen tvister handlingen til med for mange spøkelser og for kompliserte fiksheter. 

«10.5: Apocalypse» er dessuten en film for Røde Hallgeir og hans alter ego Grønne Erna, for den starter med at California revner og detter ned i sitt eget forkastningshål. 

Data-grafikken er enkel, men begivenheten folkelig og fengslende, så du forventer minst at Dennis Storhøi og Dollie de Luxe skal komme fram og si at dette skyldes ristinga fra tørketromlene. 

Beau Bridges spiller en mer enn vanlig oppskaka president, for det skjelver overalt, og Hawaii blir spylt av en tsunami som ikke engang Osama bin Laden ville ha fått til. 
Mount St. Helen utbryter, og det kan se ut som om de glade salatgnagerne på Vestkysten av USA omsider skal bli kvitt New Yorks plagsomme intellektuelle ved at de havner på hver sin side av Atlanterhavet, som må døpes om til Texas. 

«10.5: Apocalypse» er en tre timer lang TV-film, og den er så spennende at det er mer flaut enn flott. 
Frank Langella spiller profeten som ingen trodde på, så han må bokstavelig talt spas fram fra et kasino i Las Vegas, der sandefallet faktisk ikke skyldes George Clooneys dommedagsmaskin (i Ocean's 13)! 
Dattera hans skal forsøke å forklare verdens (USAs) undergang for presidenten, som føler at geologien er hans skyld. 
Men Langella sier til Røde Hallgeir og Grønne Erna: 
«Helt fra du var liten har jeg lært deg at Jorden gjør som den selv vil.» 

Handlingen beveger seg mellom utgraving av gravid offer og hissige ekspertstirringer i krise-geologenes beredskapsrom. 
Så koker vannet i Hoover-dammen! 
Sallan! 
Der revner Mount Rushmore. 

Vesten er som vi alle vet, rammet av epidemisk dommedags-paranoia, og «Apocalypse» er det mest underholdende bidraget så langt. 
Miljøtips: 
I stedet for å bruke tørketrommel, kan man holde plagg i vaskelappen og vifte dem i sommerlufta. 
Det blir det også vind til vindmøllene av. 
Men de heter ikke vindmøller, for møller maler korn til mel. 
Dette er vindhjul. 
Jeg gir meg ikke på det. 
",1
"Greit med trettende oceanitter
Etter en rituell Europa-tur er Ocean og hans tallvenner tilbake i USA på sitt mest sjikanøse: 
Las Vegas er som en oppdikta fornærmelse om grell og jålete overfladiskhet, den gangsterskapte gamblerbyen er antakelig noe som ikke engang Trond Giske ville finansiert knøttefotballen med. 

Akkurat her, i harry helvete, skjer det forferdelige at Ocean-bandens svorne kaksevenn Elliot Gould blir svindlet av den rike skryteren Al Pacino, og det får han hjerteinfarkt av. 
Man skulle tro at det skjer verre ting på fattigere plasser. 
Men akkurat her bruker Ocean og vennene hans utallige fritimer og atskillige millioner på å utpønske en hevn mot Pacino. 

Svakhet nummer én: 
Pacino har samme hårfasong som Martin Short på nittitallet og ser så dum ut at han er vanskelig å ta alvorlig. 
Jeg kan ikke si at jeg engasjerte meg veldig i hans finanssvik. 

Denne gang skal oceanittene kjempe mot verdens sikreste computer. 
Det er hundre ganger hundre helt umulig å få til, inntil det plutselig er så enkelt at entreprenørselskapet Risa kunne ha gjort det med en svak fortauskant. 
Det er også en svakhet. 
Computeren til Julian Sands ser ut som en fortidslevning fra den eldre Lynvingen, og den utretter faktisk ingenting i filmen — verken humor eller spenning. 

Også resten av hevnsvindelen virker litt for lett: 
Etter mye intelligent forarbeid kommer falske terninger og snedige fjernkontroller til det luksuriøse pacinoet, og de virker som de skal mens vi som til og med har glemt yatzy-reglene, forsøker å huske hvorfor folk vinner og hvem de er og hva skjer nå. 

Det er ganske stilig da ristegruppa lager et så kunstig jordskjelv under Las Vegas at du forventer at Siri Kalvig skal dukke opp for å skremme ungdomsskolelærere. 
Det er også fiffig at Brad Pitt blir hippie-utkledd for å likne seismolog - og det er ganske kjekt at Pacinos sarte partner fra «Sea of love», Ellen Barkin, gjenfødes med plastforsterka støtfangere og et nevrotisk sug i blikket. 
Dessuten snakker mennene like elegant som de pleide. 
Ingen kan holde en enkel setning svevende i limbo som Oceans folk, og ingen kan se så teite ut i tøyet. 
Steven Soderbergh får til en slags tidløs og identitetsfri eleganse i disse filmene; han er som konservatoren i et museum som ikke finnes. 

Mange vil hygge seg i selskap med Oceans 13, men mange vil finne dem gjentakelsesmanisk trettende. 
Brad Pitt, George Clooney, Matt Damon, Al Pacino og Andy Garcia er stilige plakatgubber med talenter for det lune, men det hadde faktisk vært vittigere om de faktisk utretta noe i filmen. 
I denne sleper de for mye med føttene, mens den trauste Trinity-hesten haler dem av gårde i gårsdagssola. 
",1
"Buskis fra Bjerke
Enkeltdelene er morsommere enn helheten. 

Norge er godt forspent med komikere, og her er en rekke av dem samlet på ett brett; litt som i Torsdag kveld fra Nydalen. 

Du har Odd Magnus Williamson med kombipraksis som veterinær og lege, og Henriette Steenstrup og Morten Ramm som etterforskere fra Økokrim. 

Du har Jon Øigarden som amper småkjeltring, og Atle Antonsen som nordnorsk torpedo uten smerteterskel, med nese for kvinnelige kjønnsorganer og talemåter som en Hamsun-figur. 

Og så har du Bjørn Floberg som Malte, rik hesteeier og Bjerke-boss, med håndsydde boots, silketørkle og den karakteristiske knirkelatteren som synes å være en genetisk defekt i den vulgære delen av overklassen. 

Noter også Hege Schøyen i en bitte liten rolle som Maltes kone, bedøvd av Botox. 

Outsideren i dette stjernegalleriet er Edward Schultheiss fra «Himmelblå». 
Han spiller Bjarte Lem, smått avdanket travkusk med kulemage og en kone som er like sid på shoppingen som på sexen når hun ikke går på medisiner. 
Kombinert med Lems dalende yrkeskarriere har det gitt ham en gjeld som tar et realt byks da den blir kjøpt opp av finske lånehaier. 

Vår venn Lem klekker ut en plan, men det er han ikke alene om. 

At travmiljøet ikke har avfødt noen norsk komedie før nå, er nærmest et under. 

Når så først skulle skje, var Ole Endresen utvilsomt rette mannen. 
Med spillefilmen «Kong Curling» og en rekke av de siste årenes komiserier på TV har han vist nese og øye for typer og figurer — harrytasser av begge kjønn især. 
Og han evner å dra dem akkurat passe langt inn i karikaturen. 
Derfor overrasker det ikke at filmen leverer best på typetegning. 
Det er bare å velge sin favoritt. 

Scenene der de ulike figurene får spille seg ut, gir enkelte fornøyelige humrescener. 
Men her er ingen virkelig hylende morsomme passasjer. 
«Jakten på Berlusconi» mangler «Kong Curlings» visuelle overskudd og glade galskap, og blir i lengden og som helhet for snau og for dum. 
",0
"Vaklende helhet reddes av barneskuespiller
En nydelig grunn til å se «Jeg reiser alene» er prestasjonen til åtte år gamle Amina Eleonora Bergrem i rollen som snart sjuårige Lotte, den ukjente datteren til Jarle Klepp. 
For øvrig har Stian Kristiansen laget en viktig film, skjønt han kanskje ikke helt forstår det selv. 

For hva er nå dette egentlig – en romantisk komedie der student i litteraturvitenskap, Jarle Klepp, skal finne ut hvilken dame han kan krype til køys med på neste fest, uten at forholdet blir plagsomt forpliktende? 

Eller er det situasjonskomikk rundt vil-ikke-bli-voksen-generasjonen, illustrert ved den unge Proust-forskeren Jarle Klepp (Rolf Kristian Larsen) som heller vil glitre med en høytsvevende artikkel i Morgenbladet enn leke på golvet med en datter han ikke visste at han hadde? 

Til å begynne med er «Jeg reiser alene» begge deler. 
Kjæresten Herdis (Ingrid Bolsø Berdal) vikler det til for seg og Jarle, mens Jarle gremmer seg over å ha fått en unge på slep som hindrer ham i å bruke tid på Proust og vinne tilbake dama. 
Kristiansen får det hele godt fram, skjønt av og til blir han overtydelig, som i busscenen ut til flyplassen da Jarle skal hente datteren. 

Det er inn i denne selvsentrerte, jeg hadde nær sagt barnefiendtlige verden at Amina Eleonora Bergrems dypt alvorlige ansikt trer fram. 
Igjen og igjen makter hun å meddele seg til oss: 
«Ja men, pappa, hvor skal jeg gjøre av meg da? 
Jeg har jo ingen steder å reise.» 
Det gjør vondt å se. 

Her må den lille hjerteknuseren av en skuespiller, unge student Larsen og regissør Stian Kristiansen dele æren for å ha skapt et knippe knallgode scener. 
De viser hvor lite en 25-åring begriper som ikke har tatt ansvar fra første øyeblikk sædcellen hans traff blink, ganske enkelt fordi hans forfyllede hjerne ikke ante hva han bidro til. 

Idet man et sted midt i filmen tar alvoret innover seg endrer den karakter og blir til et tankevekkende drama. 
Skikkelsen som redder det hele fra å bli overfladisk visvas, er Jarles mor og Lottes farmor (Trine Wiggen). 
Hun er et voksent menneske som fatter at ikke bare lått og løye, men også vilje til nærvær må til for å ta vare på et barn. 
En scene i en kirke er glitrende i så måte. 

Men samtidig blir det synlig at Kristiansen tidvis vakler: 
Er dette Jarle Klepps historie om å lære å bli glad i en unge, eller er det Charlotte Isabels fortelling om å vokse opp i en verden der den ene forelder etter den andre svikter? 
Dernest blir spørsmålet om vinglingen mellom komedie og drama, mellom Jarles perspektiv og Lottes perspektiv ødelegger for den kunstneriske helheten. 

Mitt svar er at det holder akkurat. 
Hvor mye Pål Sverre Valheim Hagen, Marko Kanic, Marte Opstad Aarseth og Henriette Steenstrup enn bidrar i sine biroller, tar Amina Eleonora Bergrem prisen. 
Hadde ikke hun kjempet slik hun gjør for barnet i denne historien, ville den sprukket opp i alle sine deler og falt død om kull. 
",1
"Hjertevarm
Regi: 
Philippe Muyl. 
Med: 
Michel Serrault, Claire Bouanich, Nada Dieu. 
Fr. barnefilm. 
For alle. 

Hjertevarm liten film om hvordan vakre sommerfugler kan forene en ensom eldre mann og en like ensom liten pike. 

Veteranen Michel Serrault og vesle Claire Bouanich gjør «Sommerfuglen» til en fin studie i forholdet mennesker imellom. 
Den eldre er bitter og innesluttet, men lever for sin hobby - de vakre sommerfuglene. 
Veslejenta 
Elsa er ofte overlatt til seg selv og sin basketball og er, som hun selv sier, et resultat av «en mor som ble smelt på tjukken». 

Tilfeldighetene gjør at gamlefar og Elsa møtes, og grunnet barnets impulsive handlinger havner de sammen på fjelltur for å jakte på Isabella - en svært sjelden sommerfugl. 

Vennskapet mellom de to utvikles gradvis, med brumming, misforståelser og gjensidig respekt. 
Fellesopplevelsen består i fjellenes voldsomme og vakre landskap. 
Litt vel tydelige og riktig pedagogiske synspunkter er lagt inn underveis. 

At jentas mor ikke vet at hun har dratt på tur med den gamle nabomannen, skaper naturligvis trøbbel. 
Men trådene samles i en finale med god moral og lite sentimentalitet. 
",1
"Rig 45 S01 E01 – E03
En av de kjedeligste krimseriene jeg har sett på lenge. 

Viaplay lener seg på en slitt krimoppskrift og kjører på med billige sjangertriks i den svenskproduserte Rig 45. 

Her strippes arven fra Agatha Christies And Then There Were None (Ti små negerbarn) ned til en altfor enkel oljeplattformversjon som mangler både kreativitet, intensitet og spenning. 

Dette er samlebåndskrim som på sitt beste smaker av slapp B-film fra tidlig 90-tall. 
Og hverken gode skuespillere, eller det prisverdige faktum at jeg ikke aner hvem morderen er etter halvspilt sesong, klarer å redde Rig 45 fra å være en av de kjedeligste krimthrillerne jeg har sett på lenge. 

Ulykke eller drap? 

En dødsulykke på en norskeid oljeplattform rett før jul – det er kjedelige greier for det meget profittorienterte selskapet Benthos Oil. 

De sender sin etterforsker Andrea (Catherine Walker) for å dobbeltsjekke at det ikke har skjedd noe muffens. 
Men det tar ikke lang tid før den samvittighetsfulle sikkerhetskonsulenten oppdager at det nok dessverre er en morder løs på plattformen. 

Da er det jo ekstra ergerlig at en orkan kutter både transportmuligheter og kommunikasjon med omverdenen. 
Spesielt da det begynner å dukke opp flere lik, og det blir mer og mer tydelig at morderen er en av mannskapet om bord. 

Med dette ganske så tradisjonelle krimscenarioet som rammeverk, serveres vi mye langdryg vandring i gang med lommelykt, en del krampaktige ""er det du som er morderen?""-utbrudd og i overkant mange idiotiske ""vi deler oss opp og leter hver for oss""-scener. 

Det er lite som tyder på at Rig 45 er laget for noe annet enn å underholde, og da er trege scener stappet med trauste sjangerklisjeer det siste jeg vil ha i oljeplattformkrimmen min. 

Gode skuespillere med lite å spille på 

Det er mange dyktige skuespillere som er samlet på plattformen. 
Jakob Oftebro leverer med sedvanlig karisma. 
Danske David Dencik (skurken i Top of the Lake S02) har alt som kreves for å spille ussel sjef og skotske Gary Lewis (Billy Elliot, Gangs of New York) er generelt et glimrende valg som brautende drittsekk med kort lunte. 

Dessverre får denne gjengen minimalt å spille på. 
Rollefigurene holdes igjen i karikerte reaksjoner og såpeoperaenkle replikkvekslinger. 
Det gjør at jeg aldri blir nysgjerrig på hvem de er, hvorfor de gjør som de gjør og om de lever eller dør. 

Miljøskildringene er også stive og flate. 
Oljeplattformen blir aldri en kulisse som kommer til live, og uværet blir heller ikke en fare vi får kjenner på kroppen – orkanen blir bare brukt som en lettvint måte å sette det isolerte premisset på. 

Å få servert en såpass enkel krim skodd over samme slitte påskekrimlest som Jul i Blodfjell parodierte for under seks måneder siden, er et tydelig signal på at den nordiske TV-krimmen kan trenge både nye jaktmarker og noen solide doser originalitet. 

Det skandinaviske publikum har blitt godt vant med mye kvalitetskrim de siste årene, både egenprodusert og importert, og for serievante etterforskningselskere blir Rig 45 et tafatt og ganske utvannet forsøk på å kopiere en gammel suksessoppskrift. 

Rig 45 har premiere på strømmetjenesten Viaplay og på TV 3 fredag 8. juni. 
",0
"Humor rundt utroskap
**Sjanger: 
Komedie 

Nasjonalitet: 
Norge 2014 

Regi: 
Charlotte Blom 

Skuespillere: 
Agnes Kittelsen, Anders Baasmo Christiansen, Linn Skåber 

Manus: 
Charlotte Blom 

Aldersgrense: 
Tillatt for alle 

Egnethet: 
Voksen** 

Marianne (Agnes Kittelsen) lever en rolig, idyllisk tilværelse, helt til hun overraskende oppdager at idyllen er en løgn. 
Håkon (Anders Baasmo Christiansen), som hun har to barn med, har i lengre tid hatt et forhold til Frida fra regnskapsavdelingen. 
Hun som har med seg vaffeljernet på jobb hver fredag.Heldigvis har Marianne bestevenninnen (Linn Skåber), som selv om hun er gravid, gjerne deler sine visdomsord over et glass rødvin. 

Mange kan nok kjenne seg igjen i situasjonen Marianne og Håkon havner i, og lite overraskende er det Håkon som er den store dusten i scenarioet (det hadde av og til vært forfriskende med en ny vri), men skuespillerne leverer både ”dust” og ”forlatt” på en svært overbevisende måte. 
Filmen byr på mer enn én latterkule, og stort sett er Linn Skåber innblandet i de fleste. 

Stein Torleif Bjella dukker plutselig opp som en gift mann på sjekkeren, med tidenes dårligste sjekkereplikker i lomma. 
Det er for øvrig denne scenen filmtittelen kommer fra, og ja, det handler også om Bee Gees-sangen ”Staying Alive”, og det hele er så kleint at jeg ikke orker å gjenfortelle det. 

Så alt i alt, foruten et par småting som er litt surt her og der, er det en fin spillefilmdebut for manusforfatter og regissør Charlotte Blom. 
",1
"Skjematisk
Korreksjonsanstalter for obstarnasige rikmannsbarn har siden 70-tallet tatt livet av opptil flere, og denne historien er basert på virkelige hendelser. 
Premissene er i beste fall tvilsomme (ville vi ikke ha hørt om dette før?) og utførelsen er skjematisk når vi får «Robinson-versjonen» av «flukten-fra-helvete» filmen. 
Legger dere listen passe lavt for en rett-på-DVD-kveld har dere imidlertid lite å frykte. 
Etterpå kan dere for eksempel diskutere om Ingmar Bergmans gamle favoritt Peter Stormare for alvor prøver å bli den nye Dolph Lundgren. 

ØYSTEIN DAVID JOHANSEN 
",0
"Det lever!(2) 

DVD-anmeldelse 

Regi: 
James Whale Med: 
Boris Karloff, Colin Clive, Valerie Hobson 
Denne kom fire og et halvt år senere, i 1935, og er en av få oppfølgerfilmer - i særdeleshet i skrekkfilmgenren - som ikke bare er like god som, men bedre enn, forgjengeren. 
«Bride Of Frankenstein» er bedre gjennomført og gjennomtenkt på absolutt alle plan: 
Morsommere, mer rørende og mer leken. 
Det skader heller ikke at «bruden» er ganske «hot», og har fungert som modell for alle Tim Burton-heltinner siden. 
Drøyt halvtimelang bonusdokumentar. 
MORTEN STÅLE NILSEN 
",1
"Hard To Kill
Denne filmen har gått kraftig ut på dato! 

Jeg har lenge vært en ivrig tilhenger av Steven Seagal. 
Jeg tror det er først og fremst av nostalgiske årsaker. 

Si hva du vil om Seagals evner som skuespiller, han var i hvert fall litt av en actionfigur, med sin karakteristiske hestehale i nakken og dårlige one-liners på rekke og rad. 

Jeg har lenge ansett hans tidlige filmer, som Nico, Marked For Death og Out For Justice som morsomme voldsfilmer i B-klassen. 

Billig TV-film 

Men hva med hans andre film, Hard To Kill? 
Den hadde jeg ikke sett siden VHS var det eneste filmformatet man hadde i stua. 

Nå er den ute på Blu-ray, og jeg var veldig klar for et gjensyn. 
Det ble dessverre en skikkelig nedtur! 
Denne filmen viser seg nemlig å være markant dårligere enn de tre jeg har nevnt. 

Den ser ut som en billig tv-film, bare med litt mer vold enn normalt. 
Mens Seagal imponerte med en frisk debut i sin første film, Nico, gjorde kanskje denne oppfølgeren sitt til at han aldri ble regnet som en actionstjerne i A-klassen. 

Komatøs purk 

Handlingen er som følger: 
Seagal spiller politietterforskeren med det utrolige filmnavnet Mason Storm, som snikfilmer en kommende senators møte med mafiaen. 

Væpnede menn tar seg inn i huset hans og dreper både herr Storm, fru Storm og junior Storm – tror de. 

7 år senere våkner vår helt fra koma, og får hjelp av sykepleieren Andy (Kelly LeBrock) til å trene seg opp for å hevne seg på de som myrdet familien hans. 

Lite energi 

Det er flere årsaker til at Hard To Kill ikke ble en god film. 
Den største er Bruce Malmuths uinspirerte regi. 

Handlingen filmes flatt og kjedelig, med oppsiktsvekkende lite energi, selv når Seagal brekker skurkearmer, bein og nakker. 
Ofte er Malmuth tilsynelatende fornøyd med å filme dialog fra et stillestående kamera på stativ. 

Det er egentlig litt merkelig at veteranfotograf Matthew F. Leonetti ikke greide å tilføre filmen et sprekere preg. 
Kanskje han skjønte hva han var med på og ikke gadd? 

Ekkel heismusikk 

Komponist David Michael Frank må også finne seg i å få litt pepper. 
Det er greit at årstallet var 1990, men det finnes ingen unnskyldning for å bruke panfløytesynth på lydsporet. 
Ingen! 

Sexy saksofon er heller ikke bra. 
Og hvorfor hører tøffingen Mason Storm på ekkel heismusikk når han kjører bil? 
Skal det kanskje fortelle oss noe om hans personlighet? 

Sex med trestokk 

Samspillet mellom Seagal og hans daværende kone Kelly LeBrock slår heller ikke gnister. 

Det tar ikke lang tid fra han våkner fra koma til de begynner å kline, men med mistenkelig lite pasjon. 
LeBrock kunne like gjerne hatt seg med en trestokk. 

Dessuten virker det ikke fullstendig overbevisende at en mann som nylig har våknet fra koma, der det siste han husker er at kona ble myrdet, skulle være spesielt motivert til å hoppe til køys med ei ny dame, selv om hun er en innertier. 

Et forvarsel 

La meg avslutte med å si at Hard To Kill aldri var ment å være en A-film. 
Kanskje er jeg for streng. 
Men denne filmen kunne og burde vært mye bedre, og har gått kraftig ut på dato. 

Det er kanskje en grunn til at Bruce Malmuth bare regisserte en film til, nemlig Ironman med Dolph Lundgren i 1994 (Malmuth døde i 2005). 

Seagal gikk videre med bedre filmer som Marked For Death, Out For Justice og, ikke minst, Kapring på åpent hav, før han etterhvert sank ned i rett-på-DVD-helvetet. 
Hard To Kill var kanskje et forvarsel på hvor karrieren hans kom til å ende. 

Hard To Kill kommer på Blu-ray med akseptabel bilde- og lydkvalitet, uten noe ekstrastoff. 
Men hadde du virkelig ønsket deg en to-timers dokumentar kalt The Making Of Hard To Kill 
",0
"Må snart få dø.
«Resident Evil: 
Afterlife 3D» kan få noen hver til å heie på zombiene. 

|||FILM: 
Det er neimen ikke alt som får mer dybde av å få en ekstra dimensjon. 
I alle fall ikke «Resident Evil: Afterlife 3D». 

I den fjerde filmen basert på dataspillserien «Resident Evil» er restene av plott redusert til løping og kravling gjennom sjakter, korridorer og hangarer mens elektrorytmene dunker og automatvåpnene knatrer og de løse trådene floker seg stadig tettere sammen. 

Skuespillerne lirer av seg de samme replikkene om og om igjen, som de har glemt at de sa dem i utgangspunktet. 
«Vi må komme oss vekk herfra!» er en favoritt. 

Komiske skrømt 

Et virus produsert av den kjempeonde Umbrella Corporation har bredt om seg. 
Vesnene som må nedslaktes av den uttrykksløse heltinnen Alice (Milla Jovovich) og den smaløyde soldaten Chris (Wentworth Miller, som omsider har funnet et nytt sted å flekse kjevebena etter «Prison Break») er dels zombifiserte rester av menneskehet i full «Thriller»-sminke, dels rare skrømt bestående av et komisk antall munner og tenner. 

Regissør Paul W. S. Anderson må ha skjønt at disse dyra er mer lattervekkende enn skumle, og kompenserer med å la dem rett som det er sprette ut av hull i gulv og vegger. 
Om jeg ikke klarer å skremme dem, tenker Anderson, skal jeg i alle fall få dem til å skvette. 

Uoppfinnsomt 

Actionscenene er søvndyssende lite oppfinnsomme, med unntak av en og annen grasiøs pistolsalto, og de sakkes ned og gjøres kjedeligere ved eksessiv bruk av sakte film, som om vi skulle ha behov for å studere på nært hold at det er mulig å løpe og skyte samtidig. 

Dessverre forsikrer sluttscenen om at joda, det blir enda en film. 
Da kommer jeg til å heie på zombiene. 
Slik at det kan bli en slutt på dette meningsløse maset, en gang for alle. 
",0
"Magic Mike
Svett og hett fra Steven Soderbergh og Channing Tatum. 

Når Steven Soderbergh lager film om stripping sparer han ikke på kruttet. 

Glinsende muskler, dampende heite kropper og deilige mannfolk 
- Magic Mike vil nok få selv de kaldeste menn og kvinner til å sikle. 

Heldigvis er ikke Magic Mike kun en overfladisk film med fine kropper, naken hud og glitrende tangatruser - dette er en film med velskreven dialog og interessante rollefigurer. 

Tenner damene 

Når den 18 år gamle Adam, spilt av Alex Pettyfer (I Am Number Four), mister collegestipendet sitt flytter han inn på sofaen til storesøsteren som bor Tampa, Florida. 

Den tiltaksløse Adam føler seg som et null, helt til han møter Mike Lane (Channing Tatum), en erfaren stripper, som tar Adam inn under sine vinger og skaffer ham en jobb på den lokale strippebula Xquisite. 

Det viser seg at Adam er et naturtalent når det kommer til å tenne damene, og han venner seg fort til et nytt liv fullt av penger, jenter og dop. 

Channing Tatum er medprodusent for Magic Mike. 
Filmen og rollefiguren 
Adam skal være løst basert på Tatums egne dager som stripper da han var ung. 

Historien om den uerfarne nykomlingen som viser seg å være et naturtalent er et scenario vi har sett mange ganger før. 
Selv om det i starten av filmen kan virke sånn, er det imidlertid ikke den historien som fortelles her. 

Det er Mike og hans ønske om å komme seg vekk fra livet som strippestjerne for å realisere drømmen om sitt eget møbelsnekkerfirma som er i fokus. 

God kjemi på lerretet 

Tatum har oppnådd stjernestatus de siste årene, men han har ikke levert veldig imponerende rolleprestasjoner. 
I 21 Jump Street, som kom på kino 15. juni i år, viste han seg riktignok som en habil komiker og i Magic Mike viser han seg nå som en god skuespiller med mer dybde enn vi har sett tidligere. 

Magic Mike kan skryte av et velskrevet manus som gir deg både humor, alvor og en liten dose romantikk. 

Filmens beste scener er dialogen mellom Tatum og Cody Horn, som spiller Brooke, søsteren til Adam. 
Tatum er sjarmerende, morsom og troverdig i rollen som Mike og samspillet mellom ham og Horn er strålende. 

De to har god kjemi på lerretet og jeg koser meg med den småertende flørten de har på gang gjennom filmen. 

Gjør sitt livs rolle 

Matthew McConaughey gjør også det som må være hans livs rolle, som Dallas, den sleipe eieren av Xquisite. 
Med McConaugheys ekstreme behov for å ta av seg skjorta i hver eneste film han spiller i er denne rollen perfekt for ham. 

Og han er faktisk ordentlig god for en gangs skyld, Matthew McConaughey. 
Han spiller overbevisende som ultraselvsikker kvinnebedårer, og skifter mellom å være kompis med gutta og kynisk sjef på troverdig vis. 

Jeg vet det er tidlig å si, men jeg kommer ikke til å bli overrasket om det venter en Oscar-nominasjon for beste birolle til McConaughey for hans prestasjon i Magic Mike. 

Dro nesten frem dollarseddelen 

Med Magic Mike leverer regissør Steven Soderbergh en underholdende film, med et hint av alvor, som både menn og kvinner kommer til å like. 

Channing Tatum får vist frem danseferdighetene sine, som de som har sett Step 
Up vet at er ganske så bra. 

Jeg koste meg med Magic Mike, men dette er likevel ikke en film du ser sammen med moren din, for Soderbergh oppsøker de mest avslørende vinkler med kameraet i de heftige strippescenene. 

Vi får aldri se for mye i Magic Mike, men det kan nok likevel hende at de nakne mannekroppene blir litt mye for noen. 

Selv følte meg som en av de hylende damene som satt på første rad i strippeklubben, og jeg dro nesten frem den ene dollarseddelen jeg har liggende i lommeboka. 
",1
"Vil du se Miley Cyrus chatte skikkelig, skikkelig mye?
Sosiale medier og hjerteknus i «LOL». 

FILM: LOL står som kjent for «laughing out loud». 
Som filmtittel er den enten monstrøst misforstått eller dypt ironisk. 

Dette er nemlig ikke morsomt for noen. 
Ikke for Miley Cyrus, som henger rundt i en tilstand av konstant hjerteknus fordi en eller annen feiltolkning av en innskutt bisetning har fått henne til å tro at kjæresten ikke er forelsket i henne likevel. 
Ikke for Demi Moore, som spiller Mileys skilte mor og som ville gått rundt med et skrekkslagent «Få meg ut herfra»-uttrykk i ansiktet om ikke alle innsprøytningene hadde gjort det mimikkfritt. 
Og ikke for kinopublikum, som har betalt nitti kroner per snute for å se syttenåringer sende intetsigende meldinger til hverandre via Facebook-chatten når de ikke brøler til småsøsknene sine eller sovner i fransktimen. 

Nasjonalrasisme 

Og apropos fransktime: 
I det vaklende, virrende plottet til «LOL» er det naturligvis lagt inn en nasjonalrasistisk klasseekskursjon til Frankrike, der alle er forrykte sneglespisere som ikke har internett. 

I de fleste andre romantiske komedier som utspiller seg i hønsegården som er high school er det som er av spenning knyttet til om, unnskyld, når og hvordan de blankpussede hovedpersonene tar til vettet og innser at de er forelsket i hverandre. 
I «LOL» besvares det spørsmålet pussig nok i løpet av de første tredve minuttene. 
Den neste drøye timen brukes på å legge ut forskjellige snubletråder for Miley og hennes utkårede gitarhelt Kyle, den ene tynnere enn den andre. 
Hva Miley angår, så vil hun ikke overbevise i denne sjangeren før hun har blitt litt bedre på tenåringsheltinnenes favorittidrettsgren: 
Å kaste seg hulkende ned på sengen på pikerommet, med tilløp. 

Telefonløs 

Fordi tittelen skaper forventninger om at nyere kommunikasjonsformer vil stå sentralt i kjærlighetshistorien, er det for eksempel én kolossal krangel som bryter ut fordi Kyles tyranniske far konfiskerer alle kommunikasjonsmidler sønnen har til rådighet, slik at han ikke får sagt fra at han ikke kan møte henne. 
Som om han ikke kunne funnet en annen laptop eller telefon et sted. 
Som om noen syttenåring i dag på noe tidspunkt står uten en elektronisk talerstol. 
Den tanken er faktisk litt LOL. 
",0
"Når psykopatene er skolejenter
Splatterkomedie med en god idé og en halvkokt gjennomføring 

FILM: 
De løper og løper og skriker og skriker. 
Attraktive tenåringsjenter med crop tops er den mennesketypen det går med flest av i skrekkfilmbransjen. 
Splatterkomedien «Tragedy Girls» tilbyr en tvist: 
De sårbare jentene, de som foreldre og kjærester bekymrer seg for, er ikke potensielle ofre, de er selve psykopatene, som ikke har noe høyere ønske enn å lære av etablerte seriemordere hvordan de kan gå i deres fotspor. 

Sadie (Brianna Hildebrand) og Mychaela (Alexandra Shipp) går deretter inn for å ta medelever av dagen så blodig som overhodet mulig, samtidig som de slenger meldinger til hverandre som enten er spydig-ironiske eller popkulturelt refererende, og frustreres over at den drapsorientere Instagram-kontoen deres, Tragedy Girls, ikke får nok likere. 
Dette er nedslakting som sosiale medier-strategi. 

Som en tegnefilm 

Selve drapene er nesten tegnefilmaktig parodiske, og som sådan er «Tragedy Girls» aldri særlig skummel, selv om den vitterlig er bestialsk nok. 
Problemet er snarere at det er snakk om en sjangerblanding som nærmest innbyr til overspill - og det er noe alle de tilstedeværende energisk kaster seg ut i. 
Det blir mye skuling og øyehimling i lengden. 

Jack Quaid, sønn av Meg Ryan og Dennis Quaid, gjør imidlertid sitt beste i rollen som ekstremt rakrygget amatørdetektiv som dessverre er forelsket i feil jente. 
Dog er det litt for tydelig at det er en stund siden Quaid selv var i high school-alder. 

Ubekvem miks 

Dessuten er det ikke alltid det å hoppe fra blodpøl til latterbrøl fungerer, særlig ikke når «Tragedy Girls» faktisk går lenger enn en del andre sjangerfilmer i å vise sørgende familie og venner. 
Dette gjør det til en litt blandet og ubekvem opplevelse når det som gråtes over, skal fnises over i neste sekund. 

Dette trekker ned i en film som ellers har sine kvikke og vittige øyeblikk, og som er presis i i alle fall én iakttagelse fra tenåringslivet: 
Det verste en jente kan beskyldes for, er ikke å ha tatt livet av uskyldige på grufullt vis, men for å ha vært falsk i møte med bestevenninnen. 
",0
"Da gutt ble bjørn
Regi: 
Aaron Balise, Robert Walker. 
Norske stemmer: 
Nicolai Cleve Broch, Jon Schau, Sturla Berg-Johansen, Christian Skolmen, Duc Mai-The m.fl. Amerikansk animasjonsfilm. 
7 år. 

Norske stemmer: Nicolai Cleve Broch, Jon Schau, Sturla Berg-Johansen, Christian Skolmen, Duc Mai-The m.fl. Amerikansk animasjonsfilm. 
7 år. 

Actionfylt animasjonsfilm for barn om indianergutt som trosser åndenes vilje og blir forvandlet til en bjørn. 

Disney-barnefilmen 
«Min bror bjørnen» er en film som bønnfaller om å bli elsket. 
Den er bare noen få, avgjørende streker - og ganske mye strevsomt bjørneprat - fra å klare det. 

Det er ikke bjørnens skyld. 
Men det er som om filmen er skapt av to vidt forskjellige team, med hver sin forståelse av historien: 

Ett som står bak filmens vidunderlige bakgrunnsbilder. 
Landskaper, lys og stemninger som formidler eventyr, mytologi og en naturmystikk som synes være tiltenkt en ganske annen beretning. 

Og team nummer to - langt mer endimensjonalt i tankegangen - som har tegnet mennesker og dyr, skrevet dialog og effektivt rasert den poesi som faktisk finnes i filmens hovedfortelling. 

For den er spennende nok, der den beretter om indianergutten Kenai, som levde i Amerikas nordligste strøk for lenge, lenge siden. 
Og som trosser sin egen totem (åndenes ledetråd for hans liv) - og i stedet for kjærlighet søker hevn over bjørnen han tror forårsaket brorens død. 

Kenai dreper bjørnen. 
I samme stund blir han selv omskapt til en bjørn, som igjen jages av Kenais storebror, som tror bjørnen tok livet av Kenai. 

Her ligger anslag til mye undring og lærdom - for Kenai og noen hver. 
Men det overskygges av fjas, mas og strevsomt bjørnesnakk - i figurstreker uten sjarm. 
Phil Collins filmmusikk er - bra musikk. 
Men å gjøre en halvgod film bedre, kan den ikke. 

ELLEN MARGRETHE SAND 
",0
"Sosial klatremus
Regi: 
Mira Nair. 
Med: 
Reese Witherspoon, Gabriel Byrne, Romola Garai og Bob Hoskins. 
Britisk drama. 
7 år 

Thackarays navngjetne roman om den sosiale klatreren, antiheltinnen Beckey, er forvandlet til et hyggelig, underholdende, men uspennende kostymedrama. 

Amerikanske Reese Witherspoon som Becky, og en hærskare dyktige britiske skuespillere gjør en strålende innsats i historien om sosiale fordommer og ambisjoner den gang 1800-tallet var ungt i England. 
Og Declan Quinns foto er en sann fryd. 
Den gode samtidsskildringen gir imidlertid filmen et lett musealt preg. 
Brodden i Thackarays infame skildring av det engelske klassesamfunnet er slipt ned til det ufarlige. 

Becky er den kvikke, vakre foreldreløse piken som må livberge seg som guvernante hos en høyst original adelsmann (Hoskins). 
Hennes eneste vei opp samfunnsstigen er gjennom ekteskap, og sjansen til å bli medlem av London-sosieteten får hun da hun gifter seg med adelsmannens kvinnebedårer av en sønn. 

Med sosial klatring som livsmål er Becky både slu og beregnende, men også utsatt og sårbar fordi datidens kvinner i det sosiale sjiktet hun ville identifisere seg med, ikke hadde andre veier å gå enn gjennom ekteskapet. 
Dette spenningsfeltet Becky beveger seg i, har ikke regissøren Mira Nair («Monsoon Wedding», «Salaam Bombay») tydeliggjort i filmen. 

Tilbake har vi en hyggelig filmhistorie om en liten sosial klatremus som samvittighetsløst manøvrerer seg oppover i et stivnet, fordomsfullt miljø. 
",0
"TV-anmeldelse:«Broen» 4: 
Saga ved reisens slutt 

En siste ferd over Øresund, rundet av akkurat så bra som vi kan forvente. 

TV: 
«Broen», sesong 4 

Dansk/svensk krimserie i åtte deler. 

Premiere på NRK1 mandag 1. januar kl. 21.45. 
Sendes deretter søndager. 

Med bl.a.: Sofia Helin, Thure 
Lindhardt og Mikael Birkkjær 

Noe av det interessante med «Broen» er hvordan serien har gått mer og mer bort fra å drives fram av ulike bestialske og varierende samfunnsendrende motiverte mordgåter, til å fokusere på etterforskerne. 
Selvsagt har den hele tiden balansert mellom det private og det offentlige; første sesongs elegante sammenføyning av begge sfærer var noe av det som løftet dette mesterstykket i det vi fremdeles kaller nordisk noir. 

Les også: 
«Broen»-skaper: 
– Alle sagaer må slute. 
Denne slutter her 

Men i forrige sesong ble det endelig mer enn bare overfladisk pirket i Saga Norens (Sofia Helin) fortid. 
Der gjemte det seg skygger som viste seg å være mer kompliserte enn det hun tidligere hadde gitt uttrykk for. 

I løpet av sesong 4 er det forholdet mellom Saga og hennes danske makker Henrik Sabroe (Thure Lindhardt) og deres ulike ytre og indre utfordringer som trekker historien fremover. 
Selv om selve rammefortellingen tar for seg flyktninger, innvandrere og oppholdstillatelse og radikale venstreorganisasjoner. 

Politietterforskningen styres denne gangen fra Danmark. 
Lillian Larsen (Sarah Boberg) får en betraktelig mer sentral rolle. 
Det er forfriskende å se andre politikontorer enn de vi er vant til fra Skåne. 

Her forklarer Saga Noren (Sofia Helin) hvorfor hun elsker norske «Skam»! 

Herfra kommer det forresten noen milde spoilere: 

Like forfriskende, men samtidig gryende bekymringsverdig, er det å oppdage at Saga ikke lenger kan legge til «Länskrim, Malmö» hver gang hun presenterer seg. 
Etter den åpne og frihetssøkende kjøringen mot horisonten som avsluttet sist sesong, viser det seg at beskyldningene om at hun hadde drept moren har ført henne i fengsel. 

Det gjør at rutinemennesket ikke får fokusere på sin egne rutiner i sin egen hverdag. 
En god nytenkning rundt en av Nordens mest ikoniske populærkulturelle figurer de siste årene. 

Husker du?: 
Kim Bodnia droppet «Broen» på grunn av antisemittisme 

Fremdeles er det vanskelig å lande hvilke av de ulike bipersonene som er relevante for den videre handlingen, men en journalist – den første siden Daniel Ferbé i sesong 1 – fremstår tidlig som en viktig del av denne historien. 
Uten å avsløre noe kan man si han har familiære fordeler som gjør det mulig å surfe gjennom enkelte situasjoner uten videre konsekvenser. 

Samtidig har Henrik har fått ny partner. 
Jonas Mandrup (Mikael Birkkjær) er en småbuldrete kar som ikke er komfortabel med Sagas legendestatus. 
Noe sier meg at dét er noe han må lære seg å leve med. 
",1
"Tøys og tull - og troll
«Trolljegeren», en fin blanding av «Blair Witch» og Asbjørnsen & Moe. 

||| 
FILM: 
Noen filmer skjønner man ikke hvorfor er blitt laget. 
De lider under fraværet av en original grunnidé og virker fattige på entusiasme. 

«Trolljegeren» er ikke en av disse. 
Man kan savne ett og annet i utførelsen, men filmens force er at den forener fenomener de færreste ville tenkt på å sette sammen, og får det til å virke selvfølgelig og gøy: 
Asbjørnsen & Moe, politisk konspirasjonsthriller, surrealistisk komedie, juksedokumentar à «The Blair Witch Project» og diskret regions-pr gjennom de pent produktplasserte fossefallene i Sogn og Fjordane. 

Skogen er skummel 
Det er over ti år siden nevnte «The Blair Witch Project» innprentet mediestudenter at om det er et og annet du ikke gjør om du har livet kjært. 

For eksempel begir du deg ikke ut i granskogen for å lage dokumentarfilm om et uforklarlig lokalt fenomen, i følge med to-tre appetittvekkende jevnaldrende. 

Våre folk, Thomas (Glenn Erland Tosterud), Johanna (Johanna Mørck) og Kalle (Thomas Alf Larsen), legger likevel ut fra Høgskulen i Volda for å rapportere om noen underlige bjørneangrep, og ender opp med å forfølge en mystisk jeger (Otto Jespersen) som, viser det seg, jakter på noe litt større enn bjørner. 

Studentfilmfølelse «Trolljegeren» insisterer på å være en samling av studentenes uredigerte opptak, og den håndholdte kameraføringen og kornete nattbildene er deretter. 

Dette gir filmen en ikke helt strømlinjeformet struktur og en dramaturgi som kunne vært bedre: 
Midtpartiet er daft, og gjør at studentfilmfølelsen rett og slett er litt for troverdig. 
Det er for få virkelige vendepunkter. 
Men konseptet tillater også regissør André Øvrebø å gjøre raske klipp, ofte midt i en setning, og drive historien sin fremover. 

Spesialeffektene er varierende, men forbløffende effektfulle i sekvensen der teamet vårt må kjøre i sikksakk mellom et rasende trolls løpende kjempeføtter. 

Overforklarer 
Mer irriterende er det at «Trolljegeren» utviser merkelig dårlig selvtillit i tendensen til å overforklare sine egne referanser: 
Når jegeren i forkant av et tokt i skogen spør «Det er ingen her som tror på Gud eller Jesus?», tenker jeg håpefullt: 
Å kom igjen nå, la den lille vitsen bare ligge der, ikke tro jeg er så dum at jeg ikke tar den. 

Tredve sekunder senere spør en av studentene: 
«Fordi de lukter kristenmanns blod?» 
Argh. 

Ai ai ai ai ai Det er høyst usikkert hvorvidt publikummet i USA, der filmen vil få premiere, kommer til å henge med på notene når Jespersen synger «ai ai ai ai ai boff» til et angripende troll. 

Men her til lands vil den verbale og innforståtte humoren, som er basert på et nasjonalt arsenal av taus kunnskap, trolig nå frem. 
«Trolljegeren» er, i sine fineste øyeblikk, et overflødighetshorn av leken oppfinnsomhet hva angår troll og alt deres vesen. 

Og når det skal redegjøres med stort alvor for trollenes drektighetstid og den fysiognomiske prosessen som gjør at noen av dem utvikler tre hoder, må dette nesten gjøres via steinansiktet til Otto Jespersen. 
Jespersens fåmælte hardhaus i kofte og skinnjakke som bjeffer ut absurde ordre er en herlig komedieskikkelse. 
Han kontres fint av Tosteruds Thomas, som er han ambisiøse og overivrige regissørspiren som alle husker fra studiedagene. 

«Trolljegeren» er en genuint tøysete film. 
Iblant kan det være en god ting. 
",1
"Film:Suverene Zetterlund 

Finstemt drama om en sterk kvinne som levde i dur og moll. 

Filmen om den svenske jazzlegenden Monica Zetterlund byr på musikalske opplevelser vokalisten verdig. 
I tillegg gir den et innblikk i livet til en sterk, sårbar tøff og ofte ensom kvinne med et stort bekreftelsesbehov. 
Det er både vakkert og rørende. 
Danske Per Fly har tatt seg visse friheter og komprimert historien til tidlig 60-tallet. 
Gjennom det fanger han inn bakgrunnen, startskuddet, de første nedturer og det småfrekke humøret hos denne livsbejaende sangerinne, entertainer og etter hvert svært anerkjente skuespiller. 
Filmen har rytme og musikalsk timing, og den har Edda Magnuson; en ung sangerinne som puster liv i sjela til Moncia Z med et vell av nydelige detaljer. 

Magnuson har en ungdommelig friskhet og sårbarhet som formidler stjernens umåtelig trang til å være festlig midtpunkt, ensomheten, og fremfor alt bærer hun Monica Zetterlunds musikalitet og evne til å puste liv i tekstene. 
Magnuson er sårbar og sensuell. 

Men dette er også en fortelling om suksessens pris; om det å klatre seg opp fra utkant-Sverige til å bli en av tidens ledende jazzutøvere, blant annet i samspill med den amerikanske pianisten Bill Evans. 
Og det handler om å være selvstendig kvinnelig kunstner på 60-tallet. 
Kreativitet og store drømmer koster; en liten datter må finne seg i annenfiolinens rolle, det samme må menn. 

Tidskoloritten er fargerik, persongalleriet også; revyfornyerne Hasse&Tage, den suverene tekstforfatter Beppe Wolgers, musiker Arne Domnerus, filmregissøren Vilgot Sjøman (som også en stund bodde sammen med Monica Z), er noen av de vi møter. 
Litt mye namedropping blir det, men settingen sier mye om det nærmeste eksplosive kreative miljøet som ble generert på 60-tallet. 

I filmen er Monicas far, glimrende spilt av veteranen Kjell Bergqvist, en god stund målbærer av det sneversynte jantebegrep. 
Kontrasten finner vi i Sverrir Gudnasons varme portrett av bassisten Sture Åkerberg, som var gift med Monica i ni år, en «lagspiller» som kunne gi soloartisten den harmoni hun i blant trengte. 

Filmen om den svenske artistens vei mot internasjonal berømmelse er en sanselig og musikalsk nytelse! 
",1
"Film:Psykopat-party 

Godfølelsen fra tidlig 90-tall, sparket i gang av Tarantino, snek seg på under den første halvtimen av «Seven Psychopaths»: 
Overdådig festlig harrydialog, gangsterfilm-referanser «en masse» og Christopher Walken som glitrende parodierer seg selv! 

Det er ingen tvil om at de som står bak «Seven Psychopaths» er ordentlig glade i film, og man føler seg i særs trygge hender i kinosalen. 

Et morsomt premiss er det også: 
En manusforfatter strever med å finne syv originale filmpsykopater, men vikler seg bort i et par selv. 
Meta-materiale dette her altså, med et par karakterer som «lever Hollywood» på en så altoppslukende måte at det grenser til realitetsbristende. 

Det åpner også for mer seriøse refleksjoner rundt filmvold og i hvorvidt den har konsekvenser eller ei - samtidig som vi skal underholdes av nettopp dét. 
Joda, jeg nevnte meta. 

Tarantino-smilet stivner dessverre bittelitt etterhvert: 
Selvrefereringen blir anmassende og det som føltes ledig og naturlig i starten går seg fast og blir litt «se, så flinke vi er». 
Da en av dem lirer av seg «Er det fransk film vi lager nå?» er liksom metningspunktet nådd. 

Men det skal de ha: 
Filmen har trukket til seg gode skuespillere som fluepapir, en birolle-bonanza av stort format. 
Dessuten:; 
Enhver film hvor Tom Waits dukker opp i veikanten med en kanin på armen - og som har Half Man Half Biscuit på lydsporet har helt klart noe for seg uansett svakhetene.. 

ØYSTEIN DAVID JOHANSEN 
",1
"Gla`vold med Mel
Karrieren og livet til Mel Gibson har vært i en dyp bølgedal; svært få tør satse på ham. 
Men han satser friskt på seg selv: 
I «Get the Gringo» er han manusforfatter, produsent og hovedrolleinnehaver. 

Resultater er denne ytterst røffe, men relativt rappe gla`-voldsfilmen, som utvilsomt beveger seg i en Quentin Tarantino/Robert Rodrigues-retning, men med deler av Gibsons «Dødelig våpen»-kjeftament på plass. 

En klovnekledd 
Mel og en tilfeldig kollega har ranet penger på grensa til Mexico. 
En vill biljakt havner (så vidt) sønnafor; 
Mel regner sjansene større der - når han først skal tas. 

Fengselet, som mer minner om en syndefull landsby enn et fengsel, viser seg å passe ham. 
Han vinner seg en kompis i en skarpøyd 10-åring med dårlige røykevaner. 

Og så er så er spillet gang: 
Korrupsjon, vold, drap, lag på lag med konspirasjoner og trusler, knark. 
Det er livsfarlige trusler innenfra. 
Og utenfra. 
Alt i rammer av møkk, svette, desperasjon. 

Dette er en popcorn-film de lux! 
Men den strever en del med å finne balansepunktet mellom komedie og grim vold. 
Og når sant skal sies, er intrigene så tallrike at fokus forsvinner nå og da. 

Ingen stor film. 
Men ikke ueffen som vital råttenskap. 
",0
"The Theory of Everything
Sterk historie om et helt spesielt intellekt. 

Det er umulig å se The Theory of Everything uten å få sympati for Stephen og Jane Hawking, slik de blir gestaltet av Eddie Redmayne og Felicity Jones. 

Dette er en sterk historie om kjærlighet satt på store prøver, og om et helt spesielt intellekt som må trosse en alvorlig sykdom for å oppfylle sitt potensial. 
Kanskje er dette en smule for pent og pyntelig skildret, i en trygg og konservativ ramme. 

Men Eddie Redmaynes hovedrolle er innstudert, finstemt og godt spilt. 
Selv i filmens siste fase gjør han det lett å lese en figur uten vanlige muligheter til å uttrykke seg. 

Rammes av alvorlig muskelsykdom 

Stephen Hawking burde være kjent nok, men for sikkerhets skyld: han er den britiske professoren som blant annet er kjent for sine teorier om sorte hull, og forsøk på å binde sammen relativitetsteorien og kvantefysikk, men også for sitt liv i rullestol med en alvorlig muskelsykdom. 

Filmen viser hvordan han møter sin tilkommende kone Jane på Cambridge-universitetet i 1963, og hvordan både forskning og kjærlighet blomstrer de neste tiårene, samtidig som kroppen hans gradvis lammes av den uhelbredelige Lou Gehrigs sykdom (amyotrofisk lateralsklerose/ALS). 

Hawkings briljante hjerne demonstreres i flere sekvenser, men kun på et helt grunnleggende nivå. 
Her holder manuset seg til hovedlinjer, ikke dyptgående detaljer. 

Regissør James Marsh (Man On Wire) og manusforfatter Anthony McCarten er mer interesserte i å skildre forholdet mellom Stephen og Jane, og hvordan sykdomsforløpet påvirker dem. 

Manuset er basert på Jane Hawkings egen bok, og viker unna privatlivets mest intime sfære. 
Også Janes gryende følelser for familiens gode hjelper, Jonathan Hellyer Jones (Charlie Cox), fortelles med takt og tone, slik at ingen blir støtt. 

Stor respekt for subjektene 

Det kan kanskje argumenteres at filmen har litt for stor respekt for sine fremdeles nålevende subjekter. 
Regissør James Marsh tar få sjanser her, og lar noen åpenbare kontroversielle elementer fra virkeligheten være i fred. 

Det kan i blant virke som om historien fisker litt for åpenbart etter sympati og medfølelse. 
Men den får det. 
The Theory of Everything er nemlig solid spilt og trygt regissert som en stor og bred dramafilm fra virkeligheten. 

Filmen er best i kontrastene mellom Stephen Hawkings store tankevirksomhet og de små øyeblikkene i privatlivet. 

The Theory of Everything har tilsynelatende en del til felles med Morten Tyldums The Imitation Game. 
Begge er historiske filmer basert på virkelige hendelser i England. 

Begge handler om smarte mennesker med private problemer. 
Begge er trygge, polerte underholdningsfilmer myntet på et stort publikum. 

Og begge filmene fortjener langt på vei den suksessen de allerede har oppnådd 
",1
"«Maktspillet føles som en tammere utgave av tidligere bragder»
Slitasje i tredje runde. 

I de to første sesongene av «House of Cards» hadde Frank Underwood (Kevin Spacey) et klart og tydelig mål: 
Å bli president. 

Han var en glisende katt med et kobbel av mus foran potene, og det lå en skadefro glede i å se ham utmanøvrere både venner, fiender og kolleger i Washington. 

Idet tredje sesong tar til har Frank nådd toppen. 
Nå handler det mer om å beholde makten i møte med dalende popularitet, samtidig som han forsøker å gjennomføre en smått ambisiøs og uortodoks politisk plan. 

Kona Claire (Robin Wright) er vel så gnistrende ambisiøs der hun jobber for å få en ambassadør-stilling, men Wright sjeneres tidvis av at hun får utlevert et par moralprekener som får henne til å fremstå som en nedredigert Aaron Sorkin-rollefigur. 

Uansett. 
Spacey og Wright er fortsatt sterke nav i serien. 
Wright er lett å heie på der hun forsøker å rettferdiggjøre sin posisjon som noe mer enn bare førstekone og kjemper subtile ordkriger med russiske diplomater. 

Og øyeblikkene hvor Spacey titter innforstått inn i kamera og kommer med syrlige replikker kun ment for seeren er noe man aldri helt går lei. 
Alle vil være kompis med haien. 

Lider av innsnevring 

Likevel lider sesongen av den innsnevringen som nødvendigvis finner sted når veldig mange av seriens beste rollefigurer er døde eller skrevet ut av fortellingen. 

Med ett hederlig unntak (spoiler nederst i anmeldelsen) får de gjenværende kjente fjesene for likegyldige fortellingstråder til å virkelig engasjere. 

Spesielt dynamikken Russo og Zoe tilførte savnes veldig, det er rett og slett færre strenger å spille på nå. 
Maktspillet vi står igjen med føles som en tammere utgave av tidligere bragder, det samme kan sies om spenningene i Underwood-ekteskapet. 

Når det kommer til å skildre det indre livet i maktens korridorer føles det litt paradoksalt at for eksempel «Veep» oppleves som langt mer brutal og fascinerende enn hva vi får servert i denne omgangen. 

Til tross for at «Veep» er en komiserie. 

Distraherende Pussy Riot 

Et grep serien forsøker med vekslende hell er å bringe virkeligheten nærmere fiksjonen sin. 
Å se en nådeløs Stephen Colbert grille Underwood på showet sitt fungerer godt fordi vi ser det gjennom distansen av en tv-skjerm. 

Et mer direkte gjestespill fra Pussy Riot blir derimot smått distraherende for innlevelsen, selv om det er velmenende nok. 

Og fokuset på iPhone-spillet «Monument Valley» i en annen episode føles som produktplassering på sitt grimmeste. 

Den mest lovende vendingen etter seks episoder er det storpolitiske spillet med Russland, spesielt fordi danske Lars Mikkelsen («Sherlock») klarer å gjøre Russlands president Petrov til mye mer enn bare en kald Putin-klone. 

Det er fortsatt et kvalitetsdrama i bunn her, tregt i oppbyggingen (noen fordeler skal man tross alt ha når en hel sesong legges ut i et jafs) men toppet med enkelte briljante øyeblikk som betaler tålmodigheten. 

Likevel, det er vanskelig å ikke ane en viss slitasje. 
Og det er ikke unikt. 

Dette var nemlig også tilfellet med de senere sesongene av den opprinnelige BBC-serien, hvis glimrendre førstesesong dannet rammeverket for nyinnspillingens første og (delvis) andre sesong. 

SPÅILER: 

Av de gamle fjesene er det først og fremst Doug Stamper (Michael Kelly) som får et helhjertet fokus i serien - nesten hele første episode er dedikert til rekonvalesensen hans etter det ublide møtet mellom hode og stein i fjorårets sesongfinale. 

Den hundeaktige dedikasjonen hans til Underwood-paret kommer for alvor til overflaten denne sesongen. 

Det gir Kelly en glimrende sjanse til å spille ut ubehaget som alltid har hvilt over den dempede rollefiguren hans. 
Han blir sesongens ulmende glo, og det skal bli spennende å se hvem som brenner seg på den. 
",1
"Se!En handikappa, hahaha! (snufs) 

Forfattere er rare folk. 

De sitter der ved furuhyllene sine og forestiller seg hvordan det er å dø, men hvis noen kverker ei høne, snur de seg bort. 
Den besynderlige fortellingen om Benjamin Button er kaldhjerta, dustete og sentimental på den gale sida av sunne menneskers fatte-evne. 
Den holder triste taler, men håndflatene er tørre som isopor. 

Filmen han én god figur. 
Det er faren som lager ei klokke som går feil vei for at hans sønn ikke skal være død i krigen. 
Få soldatene hjem. 
Det er der de hører til. 

Button-filmen handler om en mann som blir født som gammel, hahaha. 
For at det ikke skal bli sjenerende morsomt, slimer regissør Fincher oss ned i allmenn-amerikanske forrestgump-selvfølgeligheter. 
Det er strengt tatt fornærmende, akkurat som at en bebi-olding bare vil være interessant for sånne som før i tida gikk på tivoli for å se på at den skjeggete dama kveler den blinde anda med de sytti centimeter lange brystvortene sine. 
Nå ser de «Paradise Hotel». 

Benjamin som barn likner en dvergmunk i en italiensk B-grøsser og får filmen til å funke som en visuell spøk og en kuriosa-sviske, en eksotistisk effekt-drolt. 
Mannen forteller om sitt liv og sin mor med en patetisk stemme som låter som når en penisløs fyr forsøker å sutre seg til sex. 
Fraværet av substans er gjentakende på en slags nasjonalistisk måte, men det er også så dørgende, innihekkans teit at du bør reise deg fra utsiktsposten i den blå stolen og skratte illojalt og ubarmhjertig: 
Flunk you, acehole, baybee, sheet. 

Brad Pitt som halvannen meter ryggsvak olding er en kvikkas-vits, og når du først har sett ham, er poenget forbi. 
Sånn er det med hele Benjamin Button. 
Den har ingen historie, bare et uendelig, poengløst påfunn. 

Følg meg på Twitter: 
@arilabra 
",0
"Gourmetkokk går amok i «Chef»
Sjarmbombe som ligner litt for mye på en reklamefilm. 

Kokkeyrket er blitt populært på film, og trenden følger virkeligheten: 
Det er tid for gourmetkokkene å snobbe ned. 
Si fra seg stjernene. 
Åpne folkelige steder uten hvite duker. 
Lage deilig, ikke jålete, mat. 

Overgangen skjer imidlertid ikke helt frivillig i den populære, amerikanske komedien Chef av Jon Favreau. 
Han spiller selv hovedrollen som den ærgjerrige kokken Carl Casper, tidstypisk utstyrt med armene fulle av tatoveringer. 

Etter negativ kritikk fra en høyprofilert anmelder, går Carl amok. 
Han skjeller ut kritikeren i full offentlighet, et opptrinn som naturligvis blir filmet med utallige mobiltelefoner og spredt på nett. 

Det er hans fraskilte cubanske kone som foreslår at den arbeidsledige kokken starter en food truck (serveringsvogn). 

Replikker med overskudd 

Chef vil være en sjarmbombe, og klarer det langt på vei. 
Favreau selv leker seg gjennom filmen, og til dels meget små biroller spilles av folk som Scarlett Johansson, Dustin Hoffman og Robert Downey jr. 
Tiåringen Emjay Anthony er smart og sårbar som den frustrerte kokkens neglisjerte sønn. 
Hans fraskilte kone bryter totalt med klisjeene: 
I stedet for krangling om samvær og ansvar, er Inez (Sofía Vergara) en evig blid og flørtende eks. 

Det er et ensemble som leverer de muntre replikkene med stort overskudd. 

Spørsmålet er hvor mye filmen taper på den voldsomme profileringen av sosiale medier og spesielt Twitter. 
Produsentene skal ikke ha betalt for det, men det ligner mistenkelig på produktplassering når hele markedsføringen av food trucken foregår på Twitter. 
Det usannsynlige resultatet er lange køer overalt hvor de kommer. 

I tillegg gir filmen opplæring i bruk av deletjenesten, og små, blå fugler liksom flyr over lerretet når avsender trykker send. 
Det er sønnen som lærer Carl å kommunisere på Twitter, han har dessuten en replikk om hvor fint det er å gjøre slike ting sammen. 

Begynner man først å legge merke til det, så virker dette grepet ganske forstyrrende. 
Ikke minst er det med på å datere filmen. 
Ja, både food trucken og Twitter gir en følelse av at denne komedien surfer på fenomener som er blitt akkurat store nok til å egne seg i en underholdningsfilm for allmennheten, og som derfor er på retur i mer nyskapende segmenter. 
",1
"Home Again
Tam samlebånds-""romkom"". 

Home Again er en hyggelig, men lettglemt romantisk komedie. 

Reese Witherspoon har nok sjarm til å holde det helt sjangergreit, og filmen er en lys og lystig Hollywood-produksjon som er full av lekkert interiør, friserte hager og et fornøyelig rollegalleri. 

Men det blir søvndyssende enkelt og tamt til tider. 
For meg skal en god romantisk komedie ha øyeblikk som både rører hjertestrengene og noen øyeblikk som får meg til å strekke meg etter puta i rødmefrykt. 
Home Again starter med å stille bryteren inn på ""hyggelig"", og holder seg der gjennom samtlige 90 minutter. 

Tre menn.. og en eksmann 

Alice Kinney (Reese Witherspoon) er en nylig separert tobarnsmor som flytter hjem til sitt (luksus)-barndomshjem i California etter å ha forlatt sin ektemann i New York. 

En fuktig feiring av 40-årsdagen fører til at hun plutselig ender opp med tre menn i slutten av 20-åra på sofaen. 

Harry (Pico Alexander), Teddy (Nat Wolff) og George (Jon Rudnitsky) er en trio lovende og kjekke filmskapere. 
Og siden de er blakke og husløse, og Alice kan trenge noen nye venner og litt hjelp med barna, så flytter de like gjerne inn i gjestehuset. 

Sleng inn en geskjeftig bestemor (Candice Bergen), en angrende eksmann (Michael Sheen) og to veslevoksne døtre, så har vi alle brikkene som skal skape spenning, glede og romantikk i livet til Alice. 

Problemet er at det aldri blir særlig spennende. 
Her er det ingen skjær i sjøen, og det settes egentlig aldri noe på spill for noen av hovedrollene. 
Det er også et vesentlig problem for fiksjonstroverdigheten at filmens store svik, tabben som skal skape dramatikken og utløse vendepunktet, egentlig ikke er mer enn litt dustete oppførsel. 

En smak av 90-talls sitcom 

Det er lite originalitet i debutfilmen til regissør Hallie Meyers-Shyer (datteren til produsent og ""romkom""-spesialist Nancy Meyers). 

Det solrike luksushjemmet er filmet med en smak av vaskemiddelreklame, og kveldene er lune med koselige lamper og store puter. 

Flere ganger velger filmen å oppsummere handlingen med generiske montasjer av uteliv og romantikk satt til myk soulmusikk, og Reese Whiterspoon har, for effektivitetens skyld, den superkraften som gjør at hun kan gå fra sørpe dritings og snøvlende, til reflektert og sober på ca. en time. 

Dialogen er stort sett enkel og grei. 
Jeg lar meg irritere over veslevoksne barnereplikker som høres ut som de er skrevet for 90-talls sitcom av typen Under samme tak, men det er som ventet fra en film som styrer mot det kjente og kjære hele tiden. 

Home Again er langt unna å være den romantiske komedien som fester seg i filmhjertet og som du setter på igjen og igjen. 
Men som samlebånds-""romkom"" unngår den så vidt å bli stemplet som feilvare. 
",0
"Zombieland
Blodig gøy og blodig alvor i ny zombiefilm. 

Zombiesjangeren har gitt oss både blodseriøse filmer som ”28 dager senere” og komedier som ”Brain Dead”. 
”Zombieland” legger seg midt mellom disse i tone og innhold. 
Det handler først og fremst om morbid moro, men den legger også inn elementer av mer emosjonell art. 
Det er en miks som tiltaler meg, så selv om ”Zombieland” ikke treffer blink absolutt hele veien, er det likevel en severdig film med både blodig gøy og blodig alvor. 

Zombier har tatt over verden 

Et virus har nok en gang lagt verden øde, og gjort nesten alle til zombier. 
Kun noen få mennesker er igjen. 
En av dem er unge Columbus (Jesse Eisenberg), som er ensom ulv inntil han får haik vestover med den litt skumle og uberegnelige Tallahassee (Woody Harrelson). 
Sammen støter de på de slu søstrene Wichita og Little Rock (Emma Stone og Abigail Breslin), som er på vei til et sted i California de har hørt er zombiefritt. 

Gode rolleprestasjoner 

Jeg liker det faktum at samtidig som dette er en zombiefilm, handler det også om å tørre å la noen komme inn på seg, og åpne seg for andre. 
Figurene kaller seg ved stedsnavn for ikke å bli for emosjonelt knyttet til folk de møter på veien. 
Sjansene er jo store for at de dør. 
Disse fire personene forsøker hardt å ikke bli knyttet til hverandre, noe som skal vise seg å bli vanskelig etter hvert som de overvinner den ene faren etter den andre. 
Rollene spilles godt av Eisenberg, Harrelson, Stone og Breslin. 

Natural Born Killer er tilbake 

Filmens tempo sagger cirka midtveis. 
Det er ikke helt åpenbart hvor historien har tenkt seg hen. 
Det kan virke som om handlingen ikke har et spesielt mål eller en mening. 
Mye av fokuset rettes mot en kameo fra et kjent fjes, men hele denne sekvensen er overdrevet lang, og tilfører filmen lite. 
Heldigvis får vi et kult klimaks i filmen, der spesielt Woody Harrelson går inn i Natural Born Killers-modus, slik bare han kan. 

”Zombieland” kan bli starten på en serie, dersom manusforfatterne får det som de vil. 
Og det finnes elementer i filmen som kan videreføres. 
Jeg ønsker at den sorte humoren dyrkes enda mer, og at tempoet ikke får lov til å slakke av, slik den får i denne filmen. 
Men ”Zombieland” er for det meste god underholdning med noen velplasserte splatt 
",1
"Diskriminering, mot og forandringer
Regi: 
Tate Taylor 

Manus: 
Tate Taylor etter romanen ”Barnepiken” av Kathryn Stockett 

Skuespillere: 
Emma Stone, Viola Davis, Octavia Spencer 

Sensur: 7 år 

Filmen ”Barnepiken” baserer seg på romanen ”Barnepiken” (The Help”) av Kathryn Stockett, utkommet i 2009. 
Den er allerede solgt i over 5 millioner eksemplarer i USA. 
Den har ligget i over 100 uker på New York Times’ bestselgerliste. 
I Norge er pocketbokutgaven blitt solgt i 60000 eksemplarer. 

Romanen forteller om en ung, hvit kvinne som arbeider i en avis i Jackson, Mississippi i 1960-årene, i tiden omkring drapet på John F. Kennedy. 
Hun vil opp og frem som journalist/forfatter og klekker ut en idé til et meget kontroversielt bokprosjekt: 
Hun vil få flere fargede hushjelper til usminket å fortelle om deres arbeidsliv, skrive det ned og utgi det i bokform. 
Alle navn skal skrives om, hun skal utgi boken under ”Anonym”. 
Arbeidsgiverne til disse barnepikene/hushjelpene er faktisk denne journalistens venninner. 
Bare det faktum at hun intervjuer barnepiker/hushjelper, kan føre til alvorlige, virkelige alvorlige, vanskeligheter for dem. 
Og riktig nok: 
Det oppstår mye drama, mye stygg turbulens etter at boken i romanen kommer ut. 
Forfatteren selv, Kathryn Stockett, understreker at romanen ikke er selvbiografisk, hun er i dag kun 42 år. 

Regien er smidig og behendig og manuset ytterst poengtert. 
Og prestasjonene til Emma Stone som den unge, sta journalisten og Viola Davis som den uredde, hederlige hushjelpen Aibilee, er skarpe, de besitter både temperatur og bredde, en lukter Oscarnominasjoner her. 
Bildene, bilderekkene og Tate Taylors holdning til sitt stoff, føles ofte myk. 
Ikke sjelden for myk. 
Filmen er et underholdningsdrama, ikke et virkelig grelt, hardt drama, slik virkeligheten fra snart femti år siden dypest sett fortjener. 

For: 
Det dreier seg om amerikansk apartheid. 
Om menneskelig utnytting, om rystende fordommer, om ydmykelser, kort og enkelt om grov diskriminering. 
Vi kan bli opprørt, vemmes, føle stor vrede over behandlingen hushjelpene fikk, over den hvite klasses holdninger, oppførsel og tankegods. 

Men, et ”men” med en iboende fare for å virke bedrevitende: 
Er ikke dette bare et bitte lite utsnitt av virkeligheten i USAs sørstater i begynnelsen av 1960-årene? 
Kunne ikke virkeligheten egentlig være langt grellere, langt styggere, også overfor fargede hushjelper? 
Med lynsjinger, med drap, med voldtekter, med mordbrann? 

Men, vel, vi skal ikke anklage en film for hva den ikke er. 
Denne filmen forteller tross alt om mot hos både en ung, hvit kvinne og hos middelaldrende, fargede hushjelper, den forteller om moral og sinne og vilje til forandring, og den gir oss et tidsbilde. 
Og dét ivaretar den på en netthendt måte, innen underholdningsdramaet rammer. 
Og som nettopp dét, gir vi den terningkast fem. 

SE TRAILER ØVERST I SAKEN! 
",1
"Hva om gud var en av oss?
Det blir med spørsmålet i «Transcendence». 

FILM: 
Hvor går egentlig skillelinjene? 
Mellom maskin og menneske, og mellom menneske og gud? 
Det er ikke små spørsmål som stilles mellom de snirklete spesialeffektbroderiene i «Transcendence», en innviklet flette av undergangsaction, eksistensialisme og teknologiprat om kunstig intelligens. 

Det handler om selvbevissthet og det handler om grenser, om hvor vi begynner og hvor vi slutter - og om faren for inflitrering og overskridelse i en verden der alle er hektet på samme nett, som en stor organisme som er sterk og rask, men sårbar mot infeksjoner. 
Nærbilder av solsikker og regndråper i sakte utvikling bringer tankene hen til skapelsesberetningen. 
Den religiøse symbolikken gjør ikke akkurat noe forsøk på å gjemme seg vekk. 

Middelmådig gudstjeneste 

Da er det desto tristere å måtte konstatere at «Transcendence» er utformet omtrent som en middelmådig protestantisk gudstjeneste rundt 1870. 
Den er monoton, mørk, moraliserende, selvhøytidelig, tonsatt av depressiv musikk og full av pregløse mennesker som ser stivt fremfor seg og mest ser ut som om de gleder seg til kaffen og kringlen etterpå. 

Johnny Depp spiller Will Caster, IT-geniet som blir offer for en terroraksjon og kun kan overleve ved å laste opp sin egen bevissthet til et slags operativsystem av det formidable slaget. 
Rebecca 
Hall er den lojale kona og vitenskapspartneren Evelyn, som fungerer som ektemannens kroppslige agent lenge før hun begynner å stusse, mens Paul Bettany, Morgan Freeman, Cillian Murphy og Kate Mara er løst vekk i grunne roller som representanter for forskjellige institusjoner, grupper og teknologisyn, og som utover dette ikke har venner, slektninger, luner, talemåter, tanker, følelser eller annet indre liv. 

Søvngjenger-Depp 

Det vil si, Bettany og Hall klarer å etablere noe som ligner mistenkelig på varme og følsomhet, mens Johnny Depp virker helt rådvill når han ikke kan ty til de triks og tics han har perfeksjonert gjennom Tim Burtons filmer. 
Han vandrer gjennom «Transcendence» som en søvngjenger. 
Noe av ubestemmeligheten er nødvendig, siden et av dilemmaene i filmen er om Evelyn klarer å forholde seg til den fjerne, krevende og tilsynelatende allmektige bevisstheten i systemet som til mennesket han var, og om de to kan sies å være det samme. 
Men heller ikke i håndgripelig tilstand virker Will som annet enn en idé. 
Som manus virker han mer opptatt av å forklare enn å leve. 

Mye av skylden må nok legges på Wally Pfister, en erfaren fotograf og cinematograf som med «Transcendence» debuterer som spillefilmregissør. 
Antagelig ville mer erfarne regihender hatt en mer velutviklet sans for dramaturgi; for at en historie må gå i bølger og bygges opp og ned, at det intense må veksle med det avslappede for å fremstå som intens. 
Filmen hans snakker hele veien i samme, insisterende tonefall. 
Det er både slitsomt og kjedelig. 

Hvordan kan du bevise at du er selvbevisst? 
Det er bare én av gåtene i «Transcendence». 
Jeg skulle ønske den ble fulgt av et bedre svar, eller i det minste en artigere feilslutning. 
",0
"Midnight Sun
Reklameglatt film om sykdom og tenåringsforelskelse. 

Det er vanskelig å ikke kjenne på plastikksmaken når en ser Midnight Sun. 
Regissør Scott Speer sikter på den sårheten som gjorde filmer som The Fault in Our Stars og Me and Earl and the Dying Girl til minneverdige filmopplevelser om unge mennesker med dødelige sykdommer. 
Men hans nyinnspilling av den japanske navnebroren Midnight Sun (2006) blir en kunstig variant. 

Den sjeldne hudsykdommen Xeroderma Pigmentosum (XP) blir ikke utforsket, den blir bare brukt til å rope ""hun kan dø altså"" med store bokstaver. 
Kjærlighetshistorien er av enkleste Hollywood-oppskrift, og budskapet om at ""det er bedre å ha levd enn å ikke ha prøvd"" serveres på helamerikansk vis der reklamevibben henger tykt over både putekrig, ""timelapse""-videoer og datemontasjer hvor rockebandet spiller playback med feil instrument. 

Filmen er ikke dårlig laget, og den vil nok fungere greit for dem som digger klissete tenåringsromantikk, men den markedstilpassede stilen gjør at filmen er ribbet for både egenart og ekte følelser. 

Outsiderprinsessen og kjekkasen 

Det betyr at hun bare kan være ute om natta. 
Hun har fått all sin undervisningen fra papsen, bestevenninnen Morgan (Quinn Shephard) kommer på besøk for å henge hver kveld og Katie bruker resten av fritiden på å klimpre ut selvlagde poplåter på kassegitaren sin. 

Så en natt møter hun småbyens kjernesunne kjekkas Charlie (Patrick Schwarzenegger). 
De begynner å date. 
Men Katie vil ikke fortelle Charlie om sykdommen, og etter hvert som sommerforelskelsen blomstrer blir det vanskeligere og vanskeligere å forklare hvorfor de bare kan møtes om kvelden. 

Disse klassiske kjærlighetsintrigene fungerer ganske greit, og gir filmen en lystig energi. 
Men denne forsvinner raskt da en meget brå plottvending endrer kulissene fra lun kveldsdating til sykehus. 

Schwarzenegger Jr. har ikke fars karisma 

Bella Thorne og Patric Schwarzenegger er begge unge vakre skuespillere som har øvd inn standardpakken av Hollywoods reaksjonsmønster for sjangeren tilskrudd datekomedie. 
Smil sjenert, stotre kleine bortforklaringer og se hverandre dypt inn i øynene. 

Det fungerer greit nok i filmens første halvdel, som er en helt ordinær og ganske så sukkersøt high school datefilm, men når dramatikken skrur seg til, så sliter begge skuespillerne med å levere ektefølt drama og sårhet. 

Patric Schwarzenegger er en skuespiller vi nok får se mer til framover, men han viser lite i denne filmen som vitner om at han har samme karisma og tilstedeværelse foran kamera som pappa Arnold. 

Skuespillerne hjelpes ikke av at manuset ikke evner å ta sykdommen XP på særlig alvor – den blir bare brukt som en slags Askepott-regel om at Katie må være hjemme før soloppgang, før den ender i generiske behandlingsscener på klinikken. 
Og måten filmen hele tiden går for den tårevennlige feelgood replikken, gjør at det er lite rom for rollegalleriet til å spille ut noe annet enn de enkleste emosjoner. 

Midnight Sun vil kanskje fungere greit som selskap til kinodaten i sommer, men i kategorien romantiske tenåringsdrama er dette en forglemmelig lettvekter. 
",0
"Ingen vår for Wesley
Hva skjedde med Wesley Snipes da vårmennene sluttet å ringe? 
Han spiller film i Øst-Europa. 

Snipes ligger på golvet mens barnetimevinden hvisler trist i ingenting. 
«Jeg driver med drap, og jeg jobber aleine». 
Om ikke lenge befinner han seg som en slags CIA-assosiert pumpehaglebestyrer i Romania og skal passe på ei dame med mindre kroppsfett enn overvintra svarttrost. 
Buksekanten ligger tolv centimeter under bikinilinja. 
«Will ju livv me hair?» 

Denne actionfilmen er så dum at det antakelig er uhygienisk. 
Den er så dum at mennesker uten fortenner og bokstaven 8 vil føle seg smarte. 
Den er så dum at den vil bli avslørt av de som tror de ti bud sykler spinatpizza for L.O.G. 

Men er den spennende? 
Nei. 
Kvinneligaen for Fred og Frihet kommer til å etterlyse flere slagsmål. 
Stakkars Wesley Snipes. 
",0
"Et overflødighetshorn
Scorsese hyller filmens magi 

""Hugo Cabret"" er Martin Scorseses aller første familiefilm; et episk drama i 3D, med innskutte småhistorier og et stort, bankende hjerte for film i midten. 

Stilmessig føyer den seg inn i det siste årets serie tilbakeskuende, klassiske filmverk – en tendens det amerikanske filmakademiet åpenbart satte pris på. 
Stumfilmen ""The Artist"" og ""Hugo Cabret"" ble som kjent belønnet med fem Oscar-statuetter hver. 

Det de også har felles, er at stilen følger innholdet så tett. 
I ""Hugo Cabret"" tar det litt tid før den sammenhengen åpenbarer seg. 
Når det skjer, blir det også åpenbart hvorfor filmen måtte lages i 3D. 

Basert på Brian Selznicks roman ""The Invention of Hugo Cabret"", begynner den som en smått dickensk historie, lagt til en jernbanestasjon i 30-tallets Paris. 

Foreldreløse Hugo (Asa Butterfield) har en selvbestaltet jobb med å stille stasjonens store klokker. 
Han bor i veggen, i skjul – og konstant frykt for – stasjonsinspektøren (Sacha Baron Cohen). 
Samtidig mekker han på en menneskeliknende robot, det eneste han har igjen etter faren, og en mulig budbringer for ham. 

Med roboten som rød, tråd brettes fortellingen ut. 
Lag på lag, helt ned til dens filmhistoriske kjerne – de levende bilders pionerer – sentrert rundt fiksjonsfilmens tryllekunstner – Georges Méliès – regissør av 561 filmer – blant annet ""Reisen til månen"", med den berømte scenen der mannen i månen får en rakett i øyet. 

""Hugo Cabret"" er på alle måter et overflødighetshorn av en film. 

Sjelden ser man en så helstøpt produksjon, innvarslet allerede i åpningssekvensen via klingende klokker på surroundanlegget. 

Scenografi, kostymer og det gylne, etter hvert neddempede sepiasløret skaper perfekt tids— og stedskoloritt. 
Så gikk da også noen av Oscar-statuettene nettopp til lydfolkene, teamet bak de visuelle effektene og – ikke minst – den legendariske produksjonsdesigneren Dante Ferretti. 

Med det for øyet, bokstavelig talt, kjenner jeg til å begynne med en pedantisk irritasjon over at filmen er engelskspråklig. 
Alt annet i den er til fingerspissene fransk, inkludert Howard Shores originalmusikk. 

At irritasjonen glir over, sier det meste om filmens fascinasjonskraft. 

Det som fanger oppmerksomheten først, er Asa Butterfields følsomme ansikt, finstemte mimikk og neddempede spillestil. 
Den kontrasteres ikke alltid like godt av Chloë Grace Moretz (""Kick-Ass"" og ""Let Me In""). 
Hun spiller Isabelle, jenten Hugo blir venn med. 
Hun skal være søt og tekkelig, men Moretz fyller den med litt for mye tilgjort søthet. 
Jeg savner en brodd som kunne gitt dybde til skikkelsen og hennes uttalte eventyrlyst. 

Et av filmens sterke korter Scorseses evne til å sy sammen alvor og slapstick, uanstrengt, og helt i tråd med den æraen av filmhistorien han hyller. 

Et annet er måten han like uanstrengte vever mer konkrete filmreferanser inn i handlingen på. 
Dramatiske togscener. 
Harold Lloyd hengende i klokkeviseren. 
Ikke bare repeterer Scorsese dem, i ett tilfelle legger han repetisjonen inn både som frempek og som en drøm i en drøm. 
Samtidig knytter han elegant an til Méliès bruk av drømmer som surrealistisk filmmateriale. 

Storheten i dette må man være voksen for helt å se. 

Til gjengjeld er det flust med humor og spenning for barna. 
Historien om roboten appellerer nok også mest til dem. 
Som voksen ble jeg mindre grepet av den; til det var den for litterær, konstruert og sentimental, og for tydelig som fortellermessig grep. 

Sekvensene fra Méliès' filmproduksjon er ren snop for både store og små. 

Ben Kingsley spiller Méliès med stor portrettlikhet og mye melankoli. 

Slik blir Scorseses muntre hyllest også en sørgesang over filmer som gikk tapt, og et rop om viktigheten av bevare filmkunstens historiske verk. 
",1
"TV-anmeldelse:Spionen som elsket mamma 

«Tyskland 83» gir deg familieforviklinger med thrillertrøkk det er verdt å la seg treffe av. 

Tysk drama/thriller i 8 deler 

NRK1 søndager kl. 21.35 (to episoder sendes på rad) 

Spionthrillere er ikke mangelvare for tiden. 
Foruten Bond-filmene som går sin gang, har vi TV-serier som «Homeland», «The Americans» og «Quantico». 
Tyske «Tyskland 83» skiller seg ut ved at det ikke er noen ivrig superagent som står i sentrum. 
24-årige Martin Rauch er en motvillig spion. 

Som tittelen antyder, utspiller serien seg i, ja, du gjettet det, Tyskland i 1983. 
Den kalde krigen er i ferd med å nå kokepunktet. 
Reagan leverer talen der han omtaler Sovjetunionen som ondskapens imperium. 
Stasi-overvåker Leonora Rauch mistenker at amerikanerne planlegger et atomangrep, og ser nevøen Martin som en god kandidat til rollen som «undercover»-adjutant for en vesttysk general i dialog med en amerikansk general i besittelse av strategiske planer. 

Martin er grensevakt og beslaglegger pliktskyldig forbudte bøker og varer som forsøkes smuglet fra Vest- til Øst-Tyskland. 
Men å bli hemmelig agent i vest er han mindre interessert i: 
Han har både en kjæreste og en nyresyk mor å ivareta i øst. 

Eneste dilemmaet er at Stasi ikke nøyer seg med å spørre, de doper ham like godt ned og frakter ham til Bonn. 
Og når Martin våkner opp i vest og ønsker å stikke av, får han beskjed om at moren kun kan få en nyretransplantasjon om han gjennomfører oppdraget. 
Dermed starter treningen. 
Han må lære seg vesttyske uttrykk, McDonald’s-spising, dirking av låser og å operere mikrokameraer. 

Det er likevel en noe klumsete agent som infiltrerer general Edels militærbase i Bonn noen uker senere. 
Rauchs fomling skaper både ekstra spenning og tidvis komiske øyeblikk, noe som er betegnende for hele serien. 

«Tyskland 83» er på sitt beste ekstremt spennende, og selv om hele verdensfreden står på spill balanserer manusforfatterne Anna og Jörg Winger nerven med lette pusterom. 
Og parallelt med spiondramaet går hele veien det personlige dramaet blant menneskene rundt Rauch, fra den ikke like lengtende kjæresten i Øst-Tyskland til den mildt sagt fargerike familien Edel. 

Jonas Nay gir oss en helstøpt nervøs agent som slites i flere retninger mens han oppdager Vestens fristelser og fallgruver, og Sylvester Groth er nifst god som Stasi-sjef med noe lurende under overflaten. 
Også Maria Schrader som Martins tante Leonora gir en oppvisning i beregnende patriotisme. 

Fortellingen ispes TV-bilder fra reelle sendinger fra den kalde krigen, som styrker opplevelsen av nerve og autentisitet. 
I jakten på informasjon, snubler Martin seg frem i et minefelt av potensiell avsløring. 
Da han under en grillfest hos general Edel holder på å røpe seg ved å nevne «en delegasjon fra Cuba» og deretter ror seg inn ved å si Cuba er en nattklubb i Berlin, sveiver kameraet rundt ham som for å understreke den svimlende limboen han befinner seg i. 

Reinhold Heil, som også lagde musikken til «Løp, Lola, løp», «Coud Atlas» og TV-serien «Deadwood», spisser stemningen med truende elektrodrønnende undertoner også i tilsynelatende uskyldige situasjoner, og komplementerer seriens øvrige lydspor peppet med tyske og internasjonale hitlåter. 

Liker du stålsolid skuespill, familiedrama og spionspenning i ett, er dette seriekinderegget for deg. 

INGVILL DYBFEST DAHL 
",1
"Fesjåklypa Grand Prix
Virtuositet uten varme 

. 
",0
"Kvalitetssøppel
Småabsurd genrelek. 

HANDLER OM: 
Et virus tar knekken på Skottland. 
Hele landet blir avsondret fra omverdenen i en 30 år lang karantene. 
Så begynner levende, ikke-infiserte mennesker å dukke opp på den britiske regjeringens overvåkningskameraer. 
Eden (Mitra) blir sendt inn for å undersøke hva som foregår. 

DOM: 
Grunnplotet er rimelig standard «postapokalypse»/zombiefilm-opplegg. 
Men ingen skal beskylde regissør Marshall for å ikke blande mange ingredienser i gryta. 
Kannibalisme og middelaldersslott, riddere til hvit hest og en gruppe statister som ser ut som om de er på Oi!-punk konsert i 1982, samt en uhyre over toppen finale: 
Ironikere og genreconnaisseurer vil finne mye å glede seg over i denne grunnleggende tøysete, men energiske og ironiske splatterfesten. 
Longørene er verken mange eller lange, Kate Beckinsale-«lookaliken» 
Mitra er en OK heltinne og filmen ser dyrere ut en den trolig er. 
Alle som tar ordet «kult» som en advarsel snarere enn en anbefaling vil imidlertid undre seg over hvorfor dette ikke gikk rett på video i stedet. 
",0
"Wayward Pines: en dose uforløst spenning
Wayward Pines byr på en spektakulær historie, men mestrer ikke overgangen fra bokform til TV-skjerm. 

Tenk deg å våkne opp på det lokale sykehuset i en liten småby, uten at du egentlig husker hvordan du havnet der. 

Mobiltelefonen og lommeboken din er borte, og alle forsøk på å få kontakt med omverden via telefon mislykkes. 

Når du forsøker å forlate byen med bil fører veien deg bare tilbake. 
Innbyggerne er vennlige og hjelpsomme, men du får likevel den krypende følelsen av at den idylliske småbyen egentlig er et fengsel. 

Styres med usynlig jernhånd 

Dette skjer spesialagent Ethan Bruke (Matt Dillon) under et oppdrag hvor han skal finne to savnede agenter, deriblant sin partner Kate Hewson (Carla Gugino), som han også har hatt en affære med. 

Når han våkner opp i Wayward Pines finner han riktignok begge to, men ikke i den tilstand han hadde forventet. 
Med unntak av den lokale bartenderen Beverly (Juliette Lewis) er det ingen som vil fortelle ham hva som skjer. 

Byens styres med en kombinasjon av frykt og en usynlig jernhånd, og her er det tre regler som gjelder: ikke forlat byen, ikke snakk om fortiden, og alltid ta hustelefonen når den ringer. 
Brudd på disse reglene kan få dødelig utfall. 

Før blekket var tørt 

At noen skulle lage en TV-serie av Blake Crouchs suksessfulle romantriologi, Wayward Pines , lå i kortene helt siden første bok kom ut i 2011. 

TV-bransjen har i mange år støvsugd bokmarkedet for spenning— og fantasyserier som kan egne seg på skjermen, og når det kommer en bokserie som både er spennende og overraskende underveis, og i tillegg har en tilfredsstillende avslutning, er det ikke rart at blekket knapt rakk å tørke i førsteutgaven før rettighetene var kjøpt. 

Inspirert av Twin Peaks 

Referansene til serieklassikeren Twin Peaks er åpenbare, noe hverken forfatter Blake Crouch og regissør av første episode M. Night Shyamalan har lagt skjul på. 

Men serien har også mange likheter med nyere serier som Lost, i tillegg til filmer som The Truman Show og Pleasantville. 

Blandingen av idyllisk småbyliv, drivende spenning, grøssende mysterier og spektakulære hemmeligheter gjør at Wayward Pines burde ha alle ingredienser for å holde lenket til sofaen. 
Likevel er det noe som har gått galt i overgangen fra bokform til TV-skjerm. 

Mangler spenning underveis 

Det er mulig at vissheten om at serien faktisk gir seerne alle svar til slutt, i motsetning til for eksempel Lost , gjør at man har glemt å legge nok arbeid i det mellommenneskelige dramaet underveis. 

Det er dessuten påtagelig hvor få skuespillere det er i de fleste av scenene, noe som gjør det mer til et kammerspill, enn et eget serieunivers. 
Selv om Matt Dillon gjør en god innsats er ikke hans rolle nok til å bære hele serien. 

Og med unntak av Melissa Leo, som spiller en skummel sykepleier, er det få rollefigurer som får hårene til å reise seg. 

Tempoet på historien er riktignok høyt nok til at mange av skrekkelige avsløringene kommer allerede halvveis i første sesong, men det er likevel ikke nok til å veie om for den manglende følelsen av ubehag underveis. 
",0
"Hjem
En kloning av mange andre tegnefilmer. 

Med Hjem tar Dreamworks Animation steget ned i budsjettsegmentet. 
Historien er en kloning av mange andre, animasjonen er ordinær og humoren er sedvanlig. 

Dårlig er det ikke, men Hjem er ikke i nærheten av nivået til f.eks. Dragetreneren og Kung Fu Panda. 
Dette føles som ren rutine, som de yngste barna helt sikkert vil kunne la seg underholde av. 

Men i 2015 forventer jeg mer av Dreamworks Animation enn en gjennomsnittlig animasjonsfilm. 

Må forhindre katastrofe 

Romvesenene Bøffene er på flukt fra de farlige Gorgene, invaderer jorda, og omplasserer alle mennesker i egne byer. 
Men jenta Tipp har unnsluppet deporteringen. 

Nå legger hun ut på en farlig reise for å finne moren sin. 
Hun får selskap av bøffen Oi, som er ettersøkt av sine egne etter en tabbe som kan sette Gorgene på sporet av jorda. 

Sammen må de ut på en interkontinental reise for å finne moren og forhindre en katastrofe. 

Bøffene er en variant av miniskapningene fra Toy Story, og Oi snakker helt likt som hunden Hunn fra Se opp (begge dubbet til norsk av Christoffer Staib). 
Oi er den typiske motstrømsfiguren, mens Tipp er den standariserte barnehelten fra så mange tegnefilmer. 

Rominvasjonen minner mye om det som skjer i både Lille Kylling og Monsters Vs Aliens. 
Så nyskapning er ikke den fremste kvaliteten i Hjem. 

Mye føles som gjenbruk av elementer vi har sett før. 
Regissør Tim Johnson satser kanskje på at gjenkjennelsesfaktoren vil glede målgruppa, som virker å være barn rundt 7-10-års alderen. 

Rihanna synger filmmusikken 

De fleste barn vil se den norske versjonen, der Tiril Heide-Steen har stemmen til Tipp. 
I originalversjonen er det Rihanna som gjør jobben. 

Hun synger også flere låter, produsert av norske Stargate. 
Musikken er ok, bortsett fra at det kanskje er litt mye av den. 

De kunne like gjerne laget filmen som musikal. 
Kanskje det ville ha fungert bedre? 

Hjem har sine hyggelige øyeblikk, glimt av velfungerende humor og noen tøffe actionsekvenser. 

Og for barna er dette trygg og grei underholdning, mens voksne vil gjennomskue filmens kopimani. 

Kvaliteten er ikke helt der den burde være for at Hjem skal huskes når sommeren kommer. 
Da er den allerede glemt 
",0
"Gubben som fløy forbi Paradis
Dette er en særegen, vittig, sår og rar animasjonsfilm, og noen ganger kommer unger til å undre seg når de voksne ler. 

Visuelt er den frodig og fargerik og full av fabelfrie frik-figurer, men handlingen er sår og lett-filosofisk. 

Fra de er barn sammen drømmer ekteparet Fredricksen om å komme til det eksotiske stedet Paradisfossen. 
Men som frie mennesker flest anvendes årene til hverdagslige ting, sykdommer og privatliv. 
Da Ellie dør fra 78-årige Carl, og renoverings-fascistene vil ta huset, da utstyrer han sin gamle bolig med gass-ballonger og flyr av sted. 
Uheldigvis med en velmenende liten speidergutt som blindpassasjer. 

Den gamle mannen har fjes som en sprukken prostata og humøret til en døv og tannløs doberman. 
Men han er frisk i sine forehavender. 

«Up» blir en underlig reise til fantasiens rike, for der treffer 78-åringen eventyreren som var helten i hans barndom – og som følgelig må være rundt 108 år gammel. 
Men den fanatiske utfarts-forbildet er sprek nok til å avsløre seg som bikkjeførende villmarks-skurk som vil fange den fargerike og grovt naive vimsefuglen. 
Speideren og gamlingen kaster seg inn i kampen for den frie Kevin, og så oppdager drømmeren hva som er det egentlige eventyret i livet: 
Hver dag er eventyret. 
Den er søt. 
Den kjøper vi. 
Dessuten er det deilig fortalt, den er en melankolsk og bittersøt Pixar-film – og blurayen er skarpere enn virkeligheten. 
",1
"Panter-prøvelse
(The Pink Panther) Regi: 
Shawn Levy. 
Med Steve Martin, Kevin Kline, Beyoncé Knowles, Jean Reno, Emily Mortimer. 
USA. 
Komedie - 11 år, egnet ungdom/voksne. 

Denne anmeldelsen burde vært todelt: 
Én for dem som husker de gamle «Pink Panther»-filmene med Peter Sellers. 
Og én for dem som ikke gjør det. 

Det blir likevel bare én; av en anmelder som husker så altfor godt. 
Og derfor - antagelig - er for streng med Steve Martin i rollen som den franskeste og mest klossete av alle politiinspektører. 

Kort sagt: 
Inspektør Jacques Clouseau er en vandrende katastrofe av en politimann; mannen som i løpet av sekunder makter å omskape inntak av en enkel Vigra til å rive ned innmaten av et hotell. 
Hans komplette og katastrofebefordrende udugelighet er selve poenget. 
Selv om han alltid blir helten - til slutt. 

Uforlignelige Peter Sellers laget sammen med regissøren Blake Edwards fire filmer i serien fra 1963 til 1978. 

Sellers var genialt intuitiv og kompromissløs i sitt spill. 
I denne nye filmen forsøker Steve Martin å imitere ham. 
Det går dårlig; Martin er en flat, tillært og mekanisk kopi. 
Kevin Kline er enda verre som sjefinspektør Dreyfuss - sammenlignet med den opprinnelige galskapens punchingball, Herbert Lom. 

Vel: 
De som ikke husker så langt som denne anmelder, kan få seg noen latterkuler av påkostet slap-sticks og moderate doser komihåndverk. 

Men tro meg: 
Det er og blir et sørgelig surrogat. 
",0
"MARIA
Maria var i min Topp 10 etter auditionrundene, men jeg synes ikke utviklingen har gått særlig fremover. 
Snarere er hennes særegne måte å fremføre kjente slagere i ny drakt, litt FOR sær og det vil forundre meg om hun klarer å målbinde nok seere til å dominere finalerunden. 
Men hun er en outsider. 
",0
"Grå danske varm kineser
Jeg liker danske «Kinamann» . 
I serien av skandinavisk film for tida som drar veksler på kulturmøter mellom innvandrere og urinnvånere, har regissør Henrik Ruben Genz funnet en overraskende vri. 

Resultatet er blitt en skjønn liten historie. 

Det starter i det traurige, grå velstands-Danmark: 
En middelaldrende blikkenslager, Keld, er så sliten og passiv i forhold til sin kone at hun forlater ham. 
Vips har regissøren en stakkarslig figur han kan dytte over gata og inn på nærmeste Kina-restaurant der han kan spise sin daglige middag. 
Kelds fall ned i ensomheten skildres med stenk av mildt syrlig komedie. 

Lykketreffet er at spisestedet eies av en dansk-kineser. 
Han er nesten like blid som Mister Lee, du vet, han som reklamerer for nudler. 
Omstendighetene henter den danske blikkenslager ut på kjøkkenet innenfor. 
Slik får han innpass hos den kinesiske familien som bor der. 
Snart oppdager han vakre Ling, en kvinne med blodrøde lepper, silkekjole og sølvblanke sko. 

Nok sagt. 
Riktig tilforlatelig spinnes en historie der kjærlighet egentlig ikke skal vokse fram, men gjør det likevel. 
En fortelling der språk— og kulturforskjellenes høye murer brytes gradvis ned. 
Og der skuespillerne gjør nydelige prestasjoner, slik nivået er i dansk film for øyeblikket. 

Det kunne blitt en plump historie om en vestlig mann som finner sin asiatiske kvinne på falske premisser. 
Men regissøren har fingerspissfølelse og eleganse nok til å utvikle fortellingen slik at man tror på den. 
Sannelig, Keld har mer å hente hos en eksotisk fugl enn hos den surnede danske gås han var gift med (for ikke å snakke om deres udannede avkom). 

Men er slutten litt feig? 
Hvorfor ender det som det gjør? 

Svaret får du finne ut av selv. 
",1
"Priest
Denne filmen trenger større navn! 

Urk! 
Flere digitale monstre. 
Jeg foretrekker ekte vare. 
Dukker. 
Masker. 
Ansiktsmaling. 
Alt annet enn digitale monstre. 
Priest er dessverre full av dem. 

Jeg ville likt filmen bedre med gammeldagse effekter, og uten den grumsete 3D-konverteringen, som gjør store deler av filmen vond å se på. 

- Det finnes lite her jeg ønsker å se mer av. 

Dette er en ujevn horrorwestern som føles som en B-film man ville ha sett på VHS i 1987. 

Prester mot vampyrer 

Historien er satt i en fantasiverden der vampyrene er nedkjempet, og presteordenen som overvant dem er oppløst. 

Men så forsvinner en ung jente i det som kan være et nytt vampyrangrep. 
Sheriffen Hicks (Cam Gigandet) oppsøker hennes onkel (Paul Bettany), en av de gamle prestekrigerne. 

Sammen legger de ut på en jakt som skal gi flere overraskelser. 

Voldtatt av 3D 

Priest er løst basert på en koreansk tegneserie av Hyung Min-woo, og bærer visse kjennetegn fra den animerte verden. 

Actionscener overdrives, klesdesignet låner fra flere tidsepoker og de todimensjonale figurene beveger seg rundt i en mørk verden som kombinerer moderne teknologi med 1800-tallets westernsamfunn. 

Jeg tror fotograf Don Burgess i utgangspunktet har gjort en brukbar jobb med å fange opp dette, men at bildene hans er voldtatt av 3D-konverteringen. 
Nedtrekk! 

Trenger større navn 

Jeg sliter med å føle noe for figurene og historien de blir utsatt for. 

Paul Bettany gjør en ålreit figur, men har ikke mange strenger å spille på som presten, og det gjør det vanskelig for publikum å knytte de store emosjonelle båndene til ham. 

Cam Gigandet er skrekkelig kjekk, men jeg må dessverre bruke samme adjektiv om skuespillet hans. 
Skrekkelig! 
Han er en lettvekter, og totalt feilplassert i rollen som sheriffen Hicks. 
Denne filmen trenger større navn! 

Legger opp til oppfølger 

Filmen legger åpenlyst opp til oppfølgere. 
Men jeg har mine tvil om toeren noen gang vil se dagens lys. 

Det finnes lite her jeg ønsker å se mer av. 
Kanskje hadde det hjulpet å se Priest med campbriller, men jeg så den dessverre med 3D-briller, og det var ikke godt nok. 

Regissør Scott Stewart kan gå og stille seg i skammekroken. 
",0
"Dyster odyssé inn i skrømtets mørke sinn
Neida. 
Men verdens snilleste spøkelse får bakt fra seg i «Laban - Lille Annas favoritter». 

FILM: 
Det er sjelden historier fortelles fra spøkelsets synsvinkel, så Inger og Lasse Sandberg utførte en genistrek da de i 1958 fant opp Laban for at sønnen Niklas ikke skulle være redd for spøkelser. 
Noen år seinere utkom første bok i serien og resten er spøkelseshistorie. 

Denne femte kinofilmen om Laban byr på fem korte historier om livet på slottet Godmorgensol, rammet inn av to andre kjente Sandberg-figurer, Lille Anna og Lange Onkel. 
Sistnevnte er utrolig lang, men redd for å se film om spøkelser. 

Smart fortalt 

Laban er som vanlig redd for det meste, enten det er skumle flaggermus, julenissen eller bare selve mørket, men filmene er varme og sjarmerende, som når familien Spøkelse lager kokosboller og står opp om natten for å spise dem i skjul, tror de. 
I en annen film skjønner Laban at det lønner seg å følge kakeoppskriften, selv om det er morsomst å putte oppi alt mulig, slik lillesøster Labolina gjør. 

«Laban — Lille Annas favoritter» er beregnet på de aller minste, men smart skrudd sammen, som når lilleprins Bus og Laban er på telttur. 
Bus forteller om et grønt, slimete monster og Laban blir så redd at han ikke får sove. 
Flere ganger vekker han Bus på grunn av skumle hendelser utenfor teltduken som viser seg å ha en naturlig forklaring. 
Når Bus, på sin side, våkner om morgenen, har han hatt mareritt om spøkelser. 
Sånn kan det gå. 
",1
"Skarpt og ærlig om komplekse følelser
Dette er et norsk filmverk kjemisk renset for effekter av noe slag. 
Fri for jåleri, både rent filmisk og i manuset. 
Og uten manerer. 

Det er et drama som faktisk ærlig og åpent våger å illustrere følelser. 
Følelser som kan oppstå i hverdagen, følelser som for noen er bagateller, for andre er spørsmål om store, personlige skillelinjer. 
Komplekse følelser, som kan gå på det å såre noen uten å ville det, skade noen mentalt uten å mene det, ydmyke noen uten å tro at en gjør det. 

I filmen kan, dypest sett, begreper settes opp mot hverandre og skape konflikter, holdningsendringer, medmenneskelige temperaturforskyvninger. 
Begrepene heter lojalitet satt opp mot integritet, trygghet satt opp mot frihet. 

Dette utmyntes i historier om en sykepleier som skal være rådgiver for en student, en oversetter som blir bedt om å oversette en roman hun ikke kan stå inne for, og en historie om arv. 

Manuset til Dag Johan Haugerud er bevegelig, nært, ytterst poengtert, iblant ironisk, da er det som om dialogene kretser rundt temaet som haier og skaper en egen, klaustrofobisk stemning. 
Det nære og tette er påtakelig i Haugeruds regigrep. 
Han er ikke redd for å la kamera stå stille, og han er aldri redd for Det menneskelige ansikt. 
Han makter å la regien legge seg tett opp til manuset, det er hele tiden og veien nær korrespondanse mellom manus og regi. 
Selvfølgelig betyr også skuespillere mye i en slik film som dette. 
Makter de å viderebringe Haugeruds ord? 
Er de troverdige? 
Det er de i høy grad. 
Alle besitter både fintklingende nyanser og et talende kroppsspråk. 
Så er det da flere av Norges mest fornemme skuespillerkrefter Haugerud har fått med seg på laget. 

Det er først og fremst en film om kvinner. 
Det betyr absolutt ikke at den ikke kan sees av menn. 
De følelser og tanker den tenner har ingenting med spesifikke kjønn å gjøre, de er allmennmenneskelige. 

Filmen vant Viaplays nordiske filmpris under filmfestivalen i Haugesund. 
Høyst fortjent! 
Merk dere navnet: 
Dag Johan Haugerud. 
",1
"Bare ofre og drittsekker
Danskene har egentlig ikke laget en spenningsfilm om sjørøveri utenfor Somalia, og dermed sliter regissøren med å få lang gisseltid til å fungere. 

Regi/manus: Tobias Lindholm. 
Med: 
Søren Malling, PilouAsbæk, Gary Skjoldmose Porter, Abdihakin Asgar, Dar Salim, Ronald Møller medflere. 
2 timer 1 minutt. 
Aldersgrense: 11 år. 

Dessverre reklamerer Filmweb med at ""Kapringen""er en spenningsfilm. 
Dermed skapes det feil forventninger hos publikum. 
Fordette er bare et tragisk drama, ingen actionfilm. 

På 2000-tallet ynglet det avsjørøvere som kapret skip utenfor Somalia og i Det indiske hav. 
Nesten 50 skipble tatt i henholdsvis 2009 og 2010. 
Men etter at EU satte inn en marinestyrkemot virksomheten, sank tallet kraftig. 
I dag finnes det fire kaprede skip medtil sammen 108 gisler. 

Regissør Tobias Lindholm viltydeligvis vise fram de menneskelige omkostningene ved slike kapringer. 
Det fårhan godt til gjennom den danske kokken (Pilou Asbæk) som opplever sitt livsverste måneder da lasteskipet Rozen havner i hendene på pirater. 

Men tenk hvor mange ørkesløseventetimer det finnes gjennom 120 kapringsdøgn, timer som en regissør må gjøredramatiske for kinogjengerne. 
Dessverre velger Lindholm i sitt manus å gjøretoppsjefen i rederiet til en autoritær fyr som – for å vise handlekraft –kjører et sololøp i forhandlingene med kaprerne. 

Skuespiller Søren Malling kandermed flyte på sitt arrogante image fra tv-serien Borgen og spille Peter, enleder som knapt vil benytte sine medarbeidere i den krevende situasjonen. 
Menskildringen av hans vaklende figur står i veien for det bildet regissørenegentlig vil vise: 
Hvordan drakampen om løsepenger legger enorme belastningerpå mannskapet. 

Jeg skal ikke røpe hvor myefilmens pirater håver inn etter at de først krever 15 millioner dollar, barenevne at i snitt har virkelighetens kjeltringer hanket inn 5,4 millioner perkapring. 

Terningkast 3 skyldes denskurrende følelsen av at det dypt alvorlige temaet ikke trives i en filmsjangersom roper på handlekraftige helter. 
I denne filmen finnes det bare tragiskeofre og kyniske drittsekker. 
",0
"Slutten på jorden slik vi kjenner den
Christopher Nolan omskriver Murphys lov i dette intense dramaet fra en galakse langt, langt borte. 

«Hvorfor måtte dere oppkalle meg etter noe farlig,» klager ti år gamle Murph, med henvisning til den spøkefulle læresetningen om at alt som kan gå galt, går galt. 

«Murphys lov er ikke farlig,» svarer Cooper, hennes far (Matthew McConaughey). 
«Den betyr bare at alt som kan skje, vil skje.» 

Sann Coopers ord. 
De er ikke bare en fars omsorgsfulle omskrivning, de er like mye en rettesnor for en film der anomalier — normavvikelser og irregulariteter - står sentralt. 

En gang jobbet Cooper som testpilot for NASA. 
Det var før teknologien ble omdirigert til jordbruket for å skaffe mat til en stadig voksende befolkning. 
Fånyttes. 
Plantesykdommer er i ferd med å ta knekken på grønnsaker og korn. 
Sandstormer formørker menneskenes horisont, konkret og i overført betydning. 

«Old age should burn and rave at close of day; Rage, rage against the dying of the light,» svarer fysikeren Brand (Michael Caine), han siterer diktet Dylan Thomas skrev til farens dødsleie. 
Han har et slags håp hengende i et tynt, tynt snøre langt, langt ute i verdensrommet. 
Der, under hans ledelse, har forskere i hemmelighet undersøkt om liv er mulig, slik at jordens befolkning kan forflyttes. 

Svar trengs nå. 
Cooper kommer inn som en viktig brikke. 
Omkostningene er store. 

I et romskip lastet med HAL9000s ikke så veldig fjerne fettere, risikerer Cooper og mannskapet hans, blant andre Brands datter Amelia (Anne Hathaway), å måtte ta ormehullets snarvei til galakser der romfarernes minutter og timer er lik tiår på jorden. 

For den som (stort sett) sitter klistret i kinosetet, blir ikke romferden bare et uforutsigbart kappløp med tid og gravitasjonskrefter, den blir også en svimlende, utfordrende reise i ligninger som ikke går opp, filosofiske spørsmål, vitenskap og metafysikk - uten at Nolan et øyeblikk forlater sin humanistiske posisjon. 

All teknologien og fysikken til tross er dette kanskje Nolans varmeste, mest menneskelige film. 
Det speiles i mannskapets stadige, om enn ofte stive, konstruerte diskusjoner. 
De er filmens svakeste punkt, og vanskeligere å ta for god fisk enn Nolans omgang med dimensjoner. 

Det fanges bedre i et sentimentalt, men rørende nærbilde av Cooper mens han ser videobrev hans nå voksne barn (spilt av Casey Affleck og Jessica Chastain) har sendt ham gjennom de 23 jordiske årene som gikk mens han var ute på en liten ekspedisjon. 

Ujevnhetene til tross greier Nolan å kombinere det majestetiske og emosjonelle med intens spenning, understreket av et lydbilde der tordnende maskineri veksler effektfullt med den absolutte stillhet. 
Hans Zimmers mektige musikk legger til en alen, Hoyte Van Hoytemas kameraverk en alen til. 
Han har tidligere fotografert mesterverk som «Muldvarpen», «Let the Right One In» og «Her», og får denne gangen jobbe med materiale som spenner fra amerikansk prærielandskap via planeter dekket av vann eller is (sistnevnte filmet på Island), til innsiden av svarte hull. 
Resultatet er overveldende, fylt av wow-øyeblikk, der det vakreste kanskje er romskipet Endurance seilende som et bitte lite pariserhjul i et overveldende univers. 

Bildet peker også mot filmens hjerte. 
Fratrukket alt den er pakket inn i av action og tankespinn, handler den om hva og hvem vi er som mennesker, sentrert rundt det enkle, men gigantiske spørsmålet: 
Hva er vi villige til å ofre for våre barn? 

I det ligger også den stadig mer presserende problemstillingen: 
Hvilken jord, og dermed hvilken fremtid, er det vi overlater våre etterkommere? 

Ta derfor «Interstellar» som en advarsel, en beskjed fra fremtiden. 

Do not go gentle into that good night. 
",1
"Sorg og glede
Fylt av håp der man hadde forventet håpløshet. 

Sorg og glede har et utgangspunkt som nesten er for vondt til å tåle, basert på den danske regissøren Nils Malmros og hans kones personlige tragedie. 

Men til tross for dette, handler ikke filmen først og fremst om sorg. 
Den handler om sympatisk godvilje, dyp medmenneskelighet og, fremfor alt, urokkelig kjærlighet. 

Derfor er Sorg og glede en uventet oppløftende film, fylt av håp der man kanskje hadde forventet å finne håpløshet. 

Opplever marerittet 

Filmregissøren Johannes (Jakob Cedergren) opplever marerittet når kona Signe (Helle Fagralid) tar livet av deres 9 måneder gamle datter i et psykotisk anfall. 

Men i stedet for å la seg knuse av sorg og raseri, tar Johannes opp kampen for å forhindre at kona dømmes til en forvaringsdom. 

For å få oss til å forstå hvorfor, tar historien oss tilbake til hvordan de møttes, og gir oss bakgrunnen for deres kjærlighet og hendelsene som ledet opp til tragedien. 

Innledningsvis ble jeg satt ut av de tilsynelatende manglende følelsesutbruddene. 
Barnedrapet, som ikke skildres, avleder merkverdig svake og nøkterne reaksjoner. 
«Uff da, det var da leit. 
Men vi skal nok komme oss gjennom dette.» 

Men dette er ikke filmens hovedfokus. 
Det er veien videre som er det viktige. 
Og måten figurene kommer seg videre på, er beundringsverdig. 

Regissør Nils Malmros har altså laget filmen basert på personlige erfaringer på begynnelsen av 1980-tallet. 
Han vet selvsagt best hvordan dette opplevdes. 

Rettes ingen pekefingre 

Filmen utforsker det som skjedde i forkant av tragedien, hvor Johannes er opptatt med filminnspilling og kanskje ikke ser faresignalene. 

Historien viser hvor vanskelig det kan være å tyde psykisk sykdom og hvor komplisert det er å jobbe seg opp etter en slik alvorlig og monumental hendelse. 

Men det rettes ingen pekefingre her, bortsett fra de regissøren retter mot seg selv. 
Alle er ofre. 

Sorg og glede er en sterk film som gjør inntrykk, og fremtvinger tanker om egne reaksjoner i en slik situasjon. 

At Nils Malmros har maktet å lage denne filmen med en rasjonell og nyansert tilnærming, er imponerende. 
Skuespillerne greier også å gestalte interessante figurer som det er mulig å tro på. 

Og selv om historien starter dypt tragisk, går man til slutt ut fra kinosalen med fornyet tro på livet. 
",1
"Fort ute av hukommelsen
Mislykket drama som finner frem hukommelsestapet fra nederste skuff 

Leo (Channing Tatum) er lykkelig gift med kunstneren Paige (Rachel McAdams) helt til de blir utsatt for en bilulykke. 
Paige havner i koma, og når hun våkner kan hun ikke huske de siste årene av livet sitt. 
Hun husker ikke mannen sin Leo eller at hun er kunstner bosatt i Chicago. 
Paige kan derimot huske eks-forloveden Jeremy og alt som skjedde før hun traff Leo. 

""Livet handler om små øyeblikk og hvordan de forandrer oss for evig"", kommer det fra Leo, hovedpersonen i det romantiske dramaet «Elsk meg igjen». 
Han er ikke redd for å komme med dyptpløyende livsvisdom, som om han var en mannlig utgave av Meredith Grey i «Grey's Anatomy». 
""Elsk meg igjen"" er en film proppet full av klisjeer og dårlig skuespill. 
Rachel McAdams, som tidligere har spilt i gode romantiske komedier som «Midnight in Paris», «Morning Glory» og «The Wedding Crashers», gjør riktignok en grei nok jobb som Paige. 
Verre er det med hennes motspiller Channing Tatum og resten av skuespillerne. 
Tatum er direkte kjedelig og har svært lite å spille på, Jessica Lange driver overspill som moren til Paige, og birollegalleriet er stort sett platt og uinteressant. 

Det verste med ""Elsk meg igjen"" er likevel at det nesten ikke skjer noe. 
Paige kommer ut av sykehuset og vil prøve å leve med personen hun blir fortalt er hennes ektemann, i håp om at hukommelsen skal komme tilbake. 
Men de siste årene forblir vekke fra Paiges hukommelse – uansett hva Leo foretar seg. 
Paige velger å tilbringe mer tid med sin overklassefamilie, personene hun i det minste kan huske. 
Hun har på et tidspunkt brutt med dem, men med sitt hukommelsestap vet hun ikke hvorfor. 
Leo på sin side finner ut at hvis han ikke kan få Paige til å huske ham, da må han få Paige til å elske ham på nytt. 

Hukommelsestap og folk som ligger i koma er yndede dramaturgiske grep for manusforfattere. 
Og det kan bli ganske morsomt, som i «50 First Dates» med Adam Sandler og Drew Barrymore. 
Manuset til «Elsk meg igjen» virker å være skrevet om både to og fem ganger, filmen fremstår som en reserveløsning hvor ikke noe av det som kunne vært interessante historielinjer blir utforsket skikkelig. 
«Men hva om du en dag våknet opp og ikke kunne huske noen av disse øyeblikkene som var ditt liv?«», spør voice-overen til Leo. 
Jeg kan i hvert fall forsikre ham om at denne filmen snart er slettet fra min hukommelse. 

Er du enig med anmelderen? 
Si din mening her: 
",0
"«Snoopy og Charlie Brown:Knøttene-Filmen» 
Hvorfor gremmes du ikke mer, Charlie Brown? 

Noe må være galt når Charlie Brown lykkes med sitt kjærlighetsprosjekt. 

Når man ser denne søte 3D-versjonen av Knøttene er det lett å glemme at tegneseriestripen opprinnelig var ment for voksne. 
Jeg sverger fortsatt til den originale stripen av Charles M Schultz. 
Ikke til tv-serien Schultz sa fra seg det kreative ansvaret for på 60-tallet og som gjorde Knøttene til en global merkevare for hele familien. 
Men til den versjonen der Charlie Brown alltid tapte, der Sofie var mye kjipere enn hun er her og der Snoopy var tidenes mest selvopptatte, nevrotiske hund. 

Charlie Brown for de minste 

Det var det som gjorde figurene gjenkjennelige og morsomme. 
Men den stripen tilhører en annen tid, og denne filmversjonen i 3D er dessuten ment for de minste. 
Jeg synes regissør Steve Martino og forfatterne Craig og Bryan Schultz har gjenskapt originalen på en god, om enn pragmatisk måte. 

Figurene er blitt rundere i 3D, uten at de blir mer komplekse — og det er i hovedsak Snoopy med sin jakt på den røde baron som utforsker det tredimensjonale rommet. 

Historien veksler som før mellom Charlies selvutslettende usikkerhet og Snoopys fantasier om grenseoverskridende heltemot. 
Charlies prosjekt denne gangen er å gjøre inntrykk på den rødhårede, nye piken i klassen, og med god hjelp av Snoopy greier han å rote det til for seg. 

Filosofien er nesten fraværende 

Som vanlig er ikke de voksne tegnet inn i dette universet, vi bare hører dem innimellom på utsiden av bildet. 
Filmskaperne gjentar det en gang så banebrytende grepet fra tv-serien om å gi figurene troverdige barnestemmer. 

Ellers er mange av de klassiske situasjonene og positurene fra stripen intakt, som Schroeders plass ved pianoet og Espens avhengighet av suttekluten, osv. 

Sistnevntes filosofiske betraktninger er nesten fraværende, og det er synd. 
Barn er jo nettopp noen små filosofer. 

Noe av den originale jazzmusikken fra tv-versjonen er heldigvis med, det samme er Schroeders lidenskap for Beethoven. 
Men Schultz sin forkjærlighet for barns hverdagstristesse er tonet ned. 
",1
"Tragisk romanse i hyperenergisk form
Det finnes romaner , som for eksempel ""Tatt av vinden"" eller ""Gudfaren"", som føles som skapt til film. 
De er lineært effektive, direkte, maleriske, med tydelige typer. 
Så har man romaner som James Joyces ""Ulysess"" eller F. Scott Fitzgeralds ""The Great Gatsby"". 
Sistnevnte er forsøkt filmet flere ganger, blant annet i 1926, senere med Alan Ladd som Gatsby (1949). 
Min generasjon husker 1974-versjonen godt, den hadde Robert Redford i hovedrollen. 
I 2000 laget amerikanerne også en tv-versjon. 

(Anmeldelsen fortsetter under bildet) 

""The Great Gatsby"" (den utkom første gang i 1925) er vanskelig å filmatisere fordi romanen har slike høye, litterære kvaliteter. 
Man kan filme melodramaet som utspiller seg. 
Og man kan, på flere måter, overføre til film det en tør kalle ""De gylne rammene"". 
Men det finnes i romanen en forfinet ro og en klar og melankolsk visdom som vanskelig kan overføres til et annet medium. 
Og så er det dette: 
Musikken ordene skaper, magien i setningene og setningenes rytme, er umulig å overføre til film. 
Pluss symbolikken og det som ulmer under overflaten. 

Romanen røntgenfotograferer det mentale klimaet i USAs 1920-år og den sier oss noe om menneskers higen etter håp, den sier vesentlige ting om løgn og sannhet, om drøm og det å prøve å gjenskape gamle følelser og en forgangen tid. 
Det at vi billedlig talt tar ett åretak fremover, mens strømmen fører oss to tilbake. 

(Anmeldelsen fortsetter under bildet) 

Denne filmen dufter lite av F. Scott Fitzgerald. 
Men den er strittende full av regissør/manusforfatter Baz Luhrmanns (""Moulin Rouge"", ""Romeo og Julie"", ""Australia"") hyperaktive energi, oppgirete rytme, visuelle oppfinnsomhet og sans for melodramatiske effekter. 
Komponisten Craig Armstrons musikk kler Baz Luhrmanns visjoner. 
Selve designet, deri også det som angår mote, er bevisst, utført med fingerspissfølelse. 
Det er en meget velkledd film. 
Tjueårenes stilretninger møter nåtidens mote. 
Inspirasjonen er hentet i arkivene hos de historiebevisste motefirmaene Brooks Brothers og Prada. 
Filmen flørter elegant med snitt, tilbehør og silhuetter fra jazzepoken. 
Slik sett, har filmen sin helt egen tiltrekning. 

Jay Gatsby , den mystiske mannen med stor rikdom, som holder overdådige, larmende og tomme parties på sitt gods på Long Island utenfor New York, er en tragisk figur. 
En skikkelse som en forvirret og oppjaget tid har ført ut i det absurde. 
Man skal vokte seg for å trekke sammenlikninger, men undertegnede mener faktisk at Leonardo DiCaprios versjon av Gatsby har mer av den komplekse og nervestramme figuren som romanens Gatsby innehar, enn Robert Redfords skulpturaktige tolkning. 
Men romansen mellom Gatsby og hans ungdomskjærlighet, nå gifte, Daisy (Carey Mulligan), føles underlig stiv og blodløs. 

Sum: 
""The Great Gatsby"" anno 2013 er en overdådig fruktkurv skapt av Baz Luhrmanns fantasi. 
F. Scott Fitzgerald finnes det små korn av enkelte steder nede i molda. 

Anmeldelsen er skrevet på grunnlag av 2D-versjonen. 
",1
"Sightseers
Blodig campinghumor! 

Den britiske regissøren Ben Wheatley markerte seg med den brutale debutfilmen The Kill List. 
Hans andre film, Sightseers, er lystigere, men med bekmørke og sorthumoristiske sider. 

Denne historien utvikler seg nemlig i en ganske uventet retning, og gjør filmen til en sjokkerende, men morsom, reise gjennom Englands turistområder. 

Sightseers har brukt god tid på veien til norske kinoer. 
Den har for eksempel vært tilgjengelig på Blu-ray i et helt år, men er absolutt verdt å se på stort lerret! 

Befriende humor 

Tina (Alice Lowe) river seg løs fra sin syke og dominerende mor og legger ut på campingtur med sin nye kjæreste Chris (Steve Oram). 

Målet er å besøke klassiske turistfeller på tur gjennom England. 
Begge fremstår som stakkarslige individer med begrenset sosial kapasitet, noe som setter sitt preg på ferien. 

Samtidig som de begynner å myrde mennesker som skaper problemer for dem. 

Ja, du hørte riktig. 
Det skjer etter hvert flere ting i filmen som gjør at publikum må revurdere sitt syn på figurene. 

Men samtidig som de utfører uhyrlige handlinger, humrer jeg stort til det jeg blir vitne til. 

Filmens humor er veldig mørk, men samtidig et befriende element i en historie som ellers ville vært vanskelig å svelge, som flere blodige drap av uskyldige mennesker. 

Særegen tone 

Alice Lowe og Steve Oram spiller glimrende som to stakkarslige sjeler som har alle odds mot seg. 
De befinner seg langt nede på samfunnsstigen, men forsøker etter beste evne å ha en fin ferie, samtidig som de forsøker å finne seg til rette med hverandre. 

Jeg liker faktisk filmens plutselige dreining veldig godt. 
Den sparker løs med noen harde scener der latteren omtrent setter seg fast i halsen. 

Regissør Wheatley viser mer enn gjerne de direkte konsekvensene av Chris og Tinas handlinger, mens de selv virker å synes drepingen er helt på sin plass. 

Sightseers er definitivt en annerledes film med en særegen tone. 
Den kan minne litt om Klovn: The Movie, der to antenneløse figurer forårsaker stadige katastrofer på tur, bare med verre konsekvenser. 

Regissør Ben Wheatley lykkes i å skape en atmosfære av uggenhet, som med jevne mellomrom forløses av vantro latter. 

Sightseers er et friskt pust av blodig campinghumor som ikke glemmes så lett! 
",1
"Tøff konsert, teit rammehistorie
Med den konsertfilmteknologien som er å oppdrive, tar Metallica fansen med storm på 3D-kino. 
Men prisen for kinovisning er en poengløs historie om roadie på meningsløst oppdrag. 

Har du noen gang lurt på hvordan det er å være for eksempel Metallica, stå på en gigantisk scene og bli hyllet av tusenvis av brølende fans? 
I konsertfilmen ""Metallica – Trough the never"" kommer du ganske så nær å oppleve det. 

På en svær ishockeyarena i Vancouver, omringet av fans på alle kanter, filmes bandet av 24 kameraer samtidig – i 3D. 
Vi som sitter i salen med briller på er med både backstage og på scenen. 

Surrealistisk mareritt 

Men når superbandet Metallica brøler igjen og minner fansen på at de finnes i beste velgående, vil de gi noe mer enn bare nok en konsert utgitt på dvd. 
For å havne på kinoens store lerret har de hyrt inn unggutten Dane DeHaan til å spille roadie og blodfan Trip, og lage en rammehistorie rundt ham. 

Akkurat da konserten er i gang, blir Trip sendt ut på et helt poengløst oppdrag med en bensinkanne. 
Og mens Metallica spyler konsertpublikummet med sin kontrollerte aggresjon og vellyd, havner Trip i et surrealistisk, postapokalyptisk mareritt. 
Et univers som kanskje står godt til Metallicas musikk, men som er så meningsløst og så fullt av klisjeer at det framstår like teit som rammehistorien i ""Abba – The movie"" med den stressa radiojournalisten. 
Det lykkes heller ikke å flette de to parallelle hendelsene, konserten og Trips mareritt, sammen på en relevant måte. 

Tradisjonell konsertfilm 

Om ""Through the never"" er tidenes teknisk mest avanserte konsertfilm, er den ganske så tradisjonell i formen. 
Bandet imponerer som vanlig med sin energi, effekter og tekniske ferdigheter, men såpass mye er gjort med lydbildet i ettertid at det i store deler av konserten føles som å høre på studioopptak. 
Publikum er, med noen unntak, bare en lydløs, tilbedende masse. 
",0
"Nydelig, sår vampyrfilm
Her skal du få møte en fantastisk gutt. 
Russere og svensker får til sånne barn. 

By-veik og blokk-bleik i kroppen, langhåra som en kassert filledokke, lys og trist. 
Han ser ut av vinduet i blokka at den mørke flytter inn. 

Tomas Alfredsons film har en stemning som ligger plassert på midtstreken mellom grøsseren og dramaet, og egentlig tror jeg det er et av de beste stedene man kan oppholde seg hvis formålet er å utforske menneskets plass i nåtidsfilmen. 
Det får ikke nytte om von Triers trend-følsomhet førte til stilistisk elendighet – dette er komboen mellom evigheten og øyeblikket, mellom alvoret og eventyret. 

Den bleike guttungen er et mobbeoffer uten klager. 
Av merkelige magisk-realistiske grunner flytter det inn en dyster og øm vampyrjente i blokka. 
Hun dreper enkelt og udramatisk slik sultne dyr gjør det. 
Men hvis du gir dyret et navn, vil det følge deg lojalt resten av livet. 

Man må elske slik de utstøtte gjør det. 

Alfredsons stil er egenartet. 
Det er som å befinne seg i drømmelivets dictionary; her er alle ordene gjenkjennelige på en fremmed måte. 
Kollisjonen mellom den romantiske vampyrmyten og den sosialrealistiske anti-drømmen om Sverige er som et klassisk møte mellom tyngdekraft og vektløshet, mellom noe og ingenting. 

I tillegg er «La den rette komme inn» (henta fra Morrissey-sang) en dyster svensk «Twilight», en fortelling om en gutt som er så sviktet av alle at en superheltinne må redde ham. 
Jeg husker det nå: 
Dette er ikke egentlig min sort film, men den sliter meg i stykker. 

Følg meg på Twitter: 
@arilabra 
",1
"Overtydelig Gaarder-engel
Bare de som tror på engler bør skrive om dem. 
De andre lager bare dumme kvitmann-metaforer av det mytiske, og mystikk forsvinner i sosialdemokratisk duste-trøst. 

Vi starter med en infam underdrivelse: 
Jostein Gaarder var aldri noen stor Artaud-mann. 
De fleste vil forbinde ham med snill furu og smil gjennom terapeut-skjegg. 
Jeg har litt dårlig samvittighet for denne filmen, for jeg kan se hovedrollejenta Marie Haagenrud spiller rørende, og at mange mennesker vil bli oppriktig følsomme av filmen om den kreftsyke jenta. 
Derfor er det smertefullt, men uunngåelig å skrive at dette er banalt, kvasi-religiøst piss for middelaldrende kultur-sukkere, og at en reportasje av kyllingslakt på Jæren bringer oss nærmere erkjennelser av døden enn dette holdningsfattige tomsnakket. 

Det gode i filmen er skildringene av foreldrene. 
Det dårlige er den besøkende engelens idiotiske dobbeltrolle. 
Han er for det første bare en trist og naiv projisering av jentas redsel for døden. 
Han kan bare være det hun tenker. 
Men på den andre siden gjøres han til en litt pussig moromann-utsending fra det uvirkelige, en kvitkledd kristenklovn med litt dustete new age-sjarm og ikke tilholdssted verken på jorden eller i himmelen. 
Advokatparet Gaarder & Nielsen seifer den. 
Nei, de har ikke sagt noe om engler, bare om døende barns fantasi. 
Samtidig representerer den vingeløse måka en slags billigtrøst for de utrøstelige. 

Å poetisere barns død er regna som ufint hjemme hos oss. 
Og det føles like brutalt hver gang. 
",0
"Uavsluttet spetakkel
Rotete, bråkete og til dels skremmende øko-fantasy, som slutter midt i filmen. 

HANDLER OM: 
Arthur er spent. 
Fra besteforeldrenes eiendom på landet, kan han nå endelig vende tilbake til minimoyenes mini-verden under jorda og hans kjære Selenia. 
Men der venter også den onde Maltazard... 

DOM: 
Fortsettelsen av Luc Bessons «Arthur og minimoyene» fra 2007 er like kaotisk, bråkete og usympatisk som forløperen. 
Blandingen av «virkelige» skuespillere og animasjon er over-konstruert. 
Og animasjonsbiten så forvirrende og overenergisk, at man blir sjøsyk. 

Slutten er dertil det mest halvferdige jeg noen gang har sett. 
Det kommer åpenbart mer, dessverre. 
",0
"Voldelige vaner er vonde å vende
Her kommer familien du aldri ville likt å ha til naboer: 
Mafiabossen med kone og barn som har fått ny identitet av FBI. 
Av det følger mye blodig tøys og tull. 

""Farvel til mafiaen"". 
""The family"". 
Regi/manus: Luc Besson. 
Med: 
Robert De Niro, Tommy Lee Jones, Michelle Pfeiffer, Dianna Agron, Dominic Chianese, Vincent Pastore. 
USA/Frankrike 2013. 
Aldersgrense: 15 år. 

Det er den franske regissøren Luc Besson som har laget en av høstens svarteste komedier, med et manus som flyter videre på stilen fra tv-seriene ""Sopranos"" og ""Lilyhammer"". 
Dessverre er humoren ujevnt fordelt, slik at filmen etter hvert går på tomgang. 

Det hjelper noe at mafiafamilien livliggjøres av et par amerikanske stjerner. 
Robert de Niro spiller pappa Manzoni, en sliten, men altfor erfaren mafialeder som ikke tar fem øre for å tyste på sine fiender for å få dem i kasjotten, eller ta dem av dage. 
Michelle Pfeiffer framstiller hans kone Maggie. 
Hun er på intet vis uskyldig uvitende om ektemannens voldelige uvaner. 

Nytt liv i Normandie 

Nå vel. 
Mye av den svarte komikken oppstår da ekteparet med to tenåringsbarn flytter inn med ny identitet – familien Blake – i en landsby i Normandie. 
Men for en bukett amerikanere å måtte tilpasse seg franske småbyvaner og holdninger skal vise seg å være en tålmodighetsprøve. 

Dermed får vi atskillige scener av hvordan mafiabossens kone og barn slår grusomt tilbake mot stedets beboere, enten det er mamma Maggie som småbomber en dagligvarebutikk, datteren Belle som slår ned frekke franske gutter (med noen latterlig påklistrede kviser), eller sønnen Warren som tar innersvingen på skolens mobbere ved å starte egen, kynisk mafiageskjeft. 

Pappa Manzoni selv, alias Fred Blake, forsøker å oppføre seg anstendig og fredelig – han er tross alt plassert i landsbyen via et vitnebeskyttelsesprogram og overvåkes av selveste Tommy Lee Jones i rollen som en sliten FBI-agent. 
En skjeggete Robert de Niro humrer og brummer lakoniske replikker mens han skriver på sine memoarer og forsøker å undertrykke sin aggresjon overfor nysgjerrige franske naboer. 

Tvetydig satire 

Over alle filmens voldsscener svever tvetydigheten. 
De kan tolkes som en svart karikatur av hvor blodig og nådeløst livet i mafiaen er, men samtidig skal vi jo flire av det hele og ikke ta noe som helst det minste alvorlig. 
Selvfølgelig vinner underholdningssjangeren over satiren, men dermed oppstår etter hvert følelsen av tomgang. 

Besson, som har skrevet manuset selv, prøver å berge seg med en porsjon tenåringselskov (vakre Belle og en fransk mattelærer), en presteparodi med et riktig morsomt sluttpoeng, pluss rare replikker der familien Blake belærer landsbybeboerne om at olivenolje er en sunnere enn smør. 
Regissøren, som bodde noen år i USA, får det til å høres ut som at franskmenn er villere etter hamburgere enn amerikanerne, men dette er vel også en karikatur? 

Hvordan Manzonis fiender kommer på sporet av hvor familien er gjemt bort, er morsomt løst. 
Men resten av filmen er en nedplaffing av gangstere i kjent stil. 
Jeg lo ikke så veldig mye. 
",0
"En ganske snill mann
Hans Petter Moland skildrer det skittengrå og småkriminelle Oslo på en skittengrå og småmorsom måte. 

Det skittengrå og småkriminelle Oslo er skildret på film før. 
«En ganske snill mann» gjør det på en skittengrå og småmorsom måte. 

Regissør Hans Petter Moland har med hell sikret seg Stellan Skarsgård i hovedrollen, og de gjør dette til et fornøyelig møte med tvilsomme miljøer på Alnabru. 
Den store latteren uteble kanskje, men jeg smilte gjennom det meste av filmen, og følte meg rimelig godt underholdt. 

Ut av fengsel 

Ulrik (Stellan Skarsgård) slipper ut av fengsel etter å ha sonet 12 år for mord. 
Utenfor murene venter kjeltringen Jensen (Bjørn Floberg), som skaffer ham både jobb, losji og en pistol, slik at han kan gjøre opp med tysteren som fikk ham fengslet. 

Samtidig forsøker Ulrik å gjenopprette kontakten med sønnen sin (Jan Gunnar Røise). 
Ingen av prosjektene er enkle. 

Harmløs eller hensynsløs? 

Stellan Skarsgård spiller avmålt og tilbakelent, og inntar antihelterollen tilsynelatende enkelt. 
Filmen lar meg undres lenge på om Ulrik er en harmløs småkriminell, eller hensynsløs drapsmann. 
Det er også morsomt å se Bjørn Floberg som Jensen, en kjeltringrolle han har full kontroll på, med Gard B. Eidsvold som kuet håndtlanger. 

Bjørn Sundquist og Jorunn Kjellsby har også biroller med noen saftige gloser og scener. 
Dette er folk Hans Petter Moland har jobbet med før, og de gjør ikke skam på ham denne gangen heller! 

Gjennomført slitent 

Vi har altså sett folka før, men også noen av situasjonene. 
Miljøskildringen i «En ganske snill mann» minner mye om Pål Sletaunes første filmer, «Budbringeren» og «Amatørene», så direkte nyskapende innen norsk film er det kanskje ikke. 

Men det fungerer. 
Alt er gjennomført slitent. 
Se bare på kjellerrommet Ulrik blir innlosjert i, mellom kloakkrør og varmtvannstank. 
Fotograf Philip 
Øgård har sannsynligvis aldri filmet så stygt med vilje før. 

Jeg får en lettere avsmak for figurene, samtidig som jeg føler en form for medlidenhet overfor de stakkarene som lever i disse omgivelsene. 

Langt ut på skråplanet 

«En ganske snill mann» er kanskje ingen latterfest, men den presenterer oss for et knippe absurde og bisarre figurer som har sklidd litt for langt ut på skråplanet. 
Filmen forsøker ikke å forklare hvorfor de er blitt slik, eller unnskylder deres gjerninger og ugjerninger, men forteller en enkel historie om hvordan Ulrik velger å forvalte den nye sjansen han har fått i livet. 

Det tar litt tid før han skjønner hva han skal gjøre, men når han endelig tar en avgjørelse, gjør han det skikkelig. 
Akkurat som Hans Petter Moland når han lager film! 
",1
"«Det helt nye testamente:»Gud bor i Brussel 

Et visuelt og innfallsmessig overflødighetshorn. 
Belgias lekne Jaco Van Dormael fascinerer og underholder. 

Det er sikkert urettferdig, men jeg opplever at Belgia fortsatt sliter med et litt brokete rykte. 
Politisk rot, landet henger i perioder knapt nok sammen, rapporter om en del sølete lavstatus-kriminalitet – for ikke å snakke om alt det uheldige Kong Leopold foretok seg i den såkalte Fristaten Kongo. 
Alt dette trekker ned. 

Her finner du ut hva du skal se på kino i julen: 

Forhåpentligvis finnes det mye som trekker opp som jeg ikke har oversikt over, men av det lille jeg får med meg her i nord, syns jeg at enkelte av de belgiske filmene retter opp en god del av det haltende inntrykket. 

Underfundig og skrudd 

Jaco Van Dormael leverer for eksempel stadig underfundige, skrudde filmer. 
Det helt nye testamente kan sies å være i slekt med filmene til Jean-Pierre Jeunet og Marc Caro, for eksempel klassikeren Delicatessen , og den vil også, fornemmer jeg, bo i samme gate som Den fabelaktige Amélie fra Montmartre , selv om Van Dormaels film er mer kaotisk og mindre romantisk. 
Being John Malkovich er også en film å ha bakhodet når man skal forsøke å se for seg hva dette er for noe. 

Filmen er noe av et overflødighetshorn, både visuelt og innfallsmessig. 
Van Dormael forteller oss fra starten at det meste er lov og at vi kan vente oss litt av hvert. 
Teknikken med naiv-søt fortellerstemme som guider oss gjennom liv og skjebner er ikke spesielt duggfrisk, men her er den fornøyelig. 
Stemmen tilhører 
Ea, en jente i tiårsalderen, som er Jesus´ søster og altså – Guds mindre kjente datter. 

Uforutsigbar og idérik 

Gud, rølpete spilt av Benoît Poelvoorde, bor med den vesle familien sin i en sliten leilighet i Brussel. 
Boligen er isolert fra resten av verden, så de tre som bor der, Gud, Ea og hennes mor, går hverandre på nervene. 

Poelvoorde var praktfull i eksamensfilmen han og kompisene laget i 1992, Man Bites Dog , som ble en kulthit, og han er fortsatt en stødig skuespiller som klarer å tilføre en viss finesse til Gud-rollen som ellers lett kunne ha blitt plump. 
Ea setter en stopper for farens sadistiske lek med menneskene og stikker av, hun vandrer rundt og leter etter disipler – som så får sine liv kraftig påvirket av henne. 

Her finner du ut hva du skal se på kino i julen: 

Det mest tiltrekkende ved Van Dormael er uforutsigbarheten og idérikdommen. 
Han kvier seg ikke for å innføre pussigheter for pussighetenes skyld (Cathrine Deneuve forelsker seg i en gorilla), men han kan også være poetisk og la en stærflokk lage formasjoner fordi det er vakkert å se på. 

Det å behandle Gud og familien hans på denne måten er hverken drøyt eller provoserende lenger, men det er likevel befriende å se det. 
Filmen blir en søt, leken og morsom feiring av at hundrevis av år med motstand mot religionenes undertrykkende element har båret frukter. 
",1
"Suketter fra dansk teskjekjerring
Det er sånn med dansker. 
De er så omstendelige og overtydelige at det er et mirakel at ikke teskjeene sør for Hirtshals er utstyrt med en liten lapp der det står: 
Advarsel. 
Teskje. 

Noen ytterst få ganger fører det til rørende film, rett og slett fordi de er dansker og snakker så meget og så inntrengende at man blir ramma av Stockholms-syndromet og elsker dem for å slippe unna. 
Men så har du sånne som denne filmen, som forteller en opplagt, paradoksfri moralhistorie med så skole-hvide usannsynligheter at det smerter. 
Scene etter scene kunne vært tatt ut av Helsedirektoratets brosjyre «Vold er ikke svaret». 

Susanne Bier har laget noen av de fineste danske dramaene. 
Her bommer hun med alle ti fingrene uavhengig av hverandre. 
Mikael Persbrandt spiller en overmenneskelig snill lege uten grenser, og han har en sønn som blir mobba på skolen etter det litt grove NRK-prinsippet «Alle gutter med rødt hår slår». 
Dansk films dystreste framtoning Ulrich Thomsen spiller enkemann og far til den fullstendig ubegripelig ufølsomme Christian, som veksler mellom å være Batman og IRA-morder fordi hans mor døde av kreft. 
Da den slemme bilmekanikeren slår grenseløse Persbrandt, fordi arbeidere er primitive mennesker, oppstår en familiekonflikt som etter nesten to timer fører til at guttene bygger ei svær, diger bombe. 
De er 10 år eller noe, og de skal drive bombeterror. 

Bomba var en god idé, for den fører til at skilte foreldre kommer sammen, alle blir lykkelige og snille og den sørgende gutten blir glad i faren sin igjen. 

Hvis dansker går lenger ut på landet, havner de enten i Vesterhavet eller i Storebælt, så det kan de ikke. 
Likevel. 
",0
"En sjarmør i pels
«Paddington» er særdeles klembar, som bjørn og film. 

FILM: 
Den overmåte elskelige bjørnen Paddington, som smugler seg selv til London etter at hjemmet hans i Perus jungel blir ødelagt, kan kanskje snakke på forskjellige språk til barna og foreldrene i publikum. 

For barna må den dataanimerte versjonen av den elskede barnebokskikkelsen, med sine nusselige ansiktsuttrykk og skinnende øyne, gjøre sitt til å bidra til å gjenoppvekke drømmene om at kosedyret skulle bli levende. 

For foreldrene vil han også være et symbol på noe mer: 
Som hjemløs og ulovlig immigrant som kommer til et nytt land og umiddelbart enten blir ignorert eller mistenkt. 
«Paddington» er subtilt, men utvilsomt en pelskledd kommentar til dagens europeiske innvandringsdebatt. 

Stor kos 

Men først og fremst er den knakende koselig. 

Heldigvis for Paddington får han et fargerikt tak over hodet hos den kaotiske familien Brun, der den hjertevarme moren (Sally Hawkins) og den skeptiske faren (Hugh Bonneville) kjekler om hva de skal gjøre med ham mens barna raskt faller for det nye familiemedlemmet. 

Første halvdel består i stor grad av fysisk, uskyldig slapstick, komiske strikker som tøyes litt langt iblant, laget med tillit til at det barnlige kjernepublikummet fremdeles vil synes det er festlig med en mann i kjole. 

Oppriktighet 

Og når Paddington havner i uføret, er det, i begynnelsen, alltid på grunn av sine iherdige og oppriktige anstrengelser for å passe inn. 

Det er lett å bli glad i bjørnen som forvirret må oppdage at det høflige, dannede Storbritannia han har forestilt seg, og som delvis har blitt skisset opp i tankene hans av et språkkurs en engelsk geograf la igjen i jungelen, i virkeligheten kan være et kaldt og bryskt sted - men som likevel beholder livsmotet. 

Og ennå har ikke Nicole Kidman dukket opp i rollen som stiletthælet zoolog med en forkjærlighet for dyr i utstoppet tilstand, og gjort historien farligere og skumlere. 

Men våre folk og dyr og de gode, trygge verdiene deres seirer til slutt. 
Og «Paddington» føles som en kakaokopp i magen. 
",1
"I hodet på en babusjka
Inni en babusjka skal det finnes flere lag av kvinner. 
I denne russiske mora finnes knapt én dimensjon, for Andrei Zvyagintsev har minimalisert hovedpersonen så langt ned at hun mangler personlighet og dermed troverdighet. 

Russisk. 
2011. 
1 time, 49 minutter. 
11 år. 
Regi: 
Andrei Zvyagintsev. 
Med: 
Nadezhda Markina, Andrej Smirnov, Jelena Lyadova, Aleksej Rozin. 

Denne russiske filmen handler i all sin uutgrunnelige tungnemhet om at en fattig sykepleier med rik mann velger å hjelpe den teite sønnen sin. 
Det vil du ikke se. 

Hjelpen er ufortjent og uskjønn. 
Men sånn er verden. 
En mor er en mor. 
Mødre er arts-fanatikere og hevet over moralen. 

Vi møter Elena når hun står opp og børster håret og rydder øyenbrynene. 
Hun er gift med den rike gamlingen Vladimir, som tilber sin opprørske datter. 
Men han liker ikke sønnen til Elena, for han er en udugelig fyr som sitter og drikker øl hele dagen i stygg slumblokk og setter nye barn på kona si som han tyranniserer. 
Vladimir vil ikke betale skole for Elenas dumme barnebarn. 

Nå skal vi ta to pauser i handlingen. 
Den første fordi kollega Henning Larsen før forestillingen sa at han hadde sjekket filmtilbudet i vår, og det kommer bare deprimerende filmer fram til juli. 
Den andre er tittelrollen i «Elena». 
For at figuren verken skal fungere patetisk eller demonisk må den russiske regissøren Andrei Zvyagintsev skildre henne uten personlighet. 
Elena er på en måte en milepæl i filmhistorien, som den første kvinnen helt uten personlighetstrekk. 
Eufemisering av middelaldrende offer-kvinner er ikke ukjent i filmdramaer, men hovedpersonene pleier å være overstadig modige eller stillferdig oppofrende eller kloke som profeter eller aldeles hjerteskjærende undertrykte. 
Elena er en tom babusjka. 

Stilen er seinhet, for den skal forføre de forfengelige. 
Etter en del eksposisjonstræl kommer handlingen dit at Elena tar sitt desperate valg. 
Etter det skjer egentlig ingen ting. 
Himmelen burde falt ned. 
Bibler burde brent. 
Barkebiller burde ha spist parken. 
Ble alt bedre? 
Er folka like håpløse? 
Den russiske tomheten synker tilbake i sin hjemløse, fatalistiske melankoli, og så skjønner du at våren betyr noe: 
Du skal gjøre noe helt annet enn å gå på kino. 
",0
"Nakent og stillferdig om fravær
Langfilmdebut det står respekt av, selv om resultatet ikke er helt forløst. 

Mektige, norske fjellmassiv danner et både konkret og billedlig bakteppe for en ellers naken og nedstrippet film om hvordan en krig langt borte kan ramme en liten, norsk familie. 

Pappa Einar (Ingar Helge Gimle) har tidligere tjenestegjort i Kosovo. 
Nå er han på vei hjem etter mange måneder i Maimana i Afghanistan. 

Men når han endelig kommer, er han ikke i stand til å være der. 
Han legger ut på jakt. 
Da han ikke kommer tilbake, drar sønnene Fredrik og Oscar opp på fjellet for å lete etter ham. 

Brødreparet utgjør filmens sentrum, dens såre punkt. 
Fredrik er i 18-årsalderen, Oscar noen år yngre. 
I farens fravær, med en deprimert mor, er de nærmest i hverandres varetekt. 
Oscar tar ansvar for mye, og forholdet mellom brødrene, omsorgen så vel som gutteleken som i neste nå går over i aggressiv kiving, skildres nydelig og intimt av regissør Henrik Martin Dahlsbakken og rolleinnehaverne Åsmund Høeg og Fredrik Grøndahl. 

Denne intimiteten får en voldsom kontrast når den flyttes fra familiens avsidesliggende hus og opp i den vide, åpne fjellheimen. 
Filmet i Jotunheimen, Rondane og på Dovre, blir landskapet en metafor på guttenes litenhet og sårbarhet, ensomheten i lengselen etter faren, og samtidig et bilde også på den store, karrige ensomheten og tomheten vi aner i faren; sterkt preget av krigserfaringene som han er. 

Disse erfaringene er tematisert før, i filmer som Susanne Biers «Brødre» og Clint Eastwoods «American Sniper», blant annet. 

«Å vende tilbake» skiller seg ut fordi den i større grad, men svært stillfarent, forsøker å utforske ringvirkningene for krigsveteranenes barn. 
Det alene er prisverdig, selv om Henrik Martin Dahlsbakken ikke lykkes helt i sitt forsett. 

Det er mye fravær i filmen, men litt for lite fremdrift. 
Til å være et relasjonsdrama, kommer vi ikke tett nok på hver enkelt. 
Mens moren Anna (Lia Boysen) reduseres til en blek, lidende bakgrunnsskikkelse, rekker pappa Einar knapt å komme innom døren før han forsvinner ut igjen. 
Vi forstår hva som plager ham, vi introduseres for en ganske macho soldat og vi begriper den indre splittelsen det medfører. 
Vi aner også at farens forventninger til Fredrik inneholder mer enn én kime til konflikt. 

De korte rissene viser en regissør med stor vilje til å stole på tilskuernes tolkningsevne, og det er fint. 
Men jeg savner mer kjøtt på beina, noe som gjør disse menneskene litt mer tydelige og nærværende. 

Manus virker godt tenkt, men muligens litt skrint utskrevet. 
Sammen med den dvelende, poetiske stilen gir det en film som enkelte steder virker noe uthalt. 
Kanskje hadde materialet tjent på et kortere, mer kompakt format, der vekslingene mellom tette innendørsscener og storslåtte, distanserte utendørsscener kunne skapt en sterkere dynamikk både i filmfortelling og relasjonsbeskrivelser. 

Med regissørens lillebror Oskar bak kamera, er filmen skutt med Super 35 mm i Cinemascope, noe som gir en usedvanlig vakker film. 
Men med lite film til rådighet måtte antallet takninger begrenses. 
Det fungerer overraskende bra mange steder. 
Men ikke alle scener og dialoger sitter like spikret. 

Om filmen ikke er helt forløst, vitner den uansett om et utvilsomt talent. 
Det kommer særlig til uttrykk i den emosjonelt ladde sluttscenen, der Dahlsbakken nærmest kaster om på moren og brødrenes roller, og runder av med et knallsterkt sisteinntrykk som sender tankene til en film «Å vende tilbake» må ses i forlengelsen av — danske «Armadillo» og dens etter hvert ikoniske soldatbilde. 
",0
"DDE fremførte «Damer og Solnedgongar» skrevet av Jan Tore Befring og Håvard Erle fra Førde:
- Jeg er svak for denne – både låten og DDEs versjon. 
Namsos-gjengen er de som har tatt best vare på utgangspunktet til hver enkelt låtskriver og har lokkalet-rocka den opp til en garantert live-favoritt. 
Tom Petty & The Heartbreakers-grooven bevares gjennom hele låten og DDE har rutinert nok byttet ut «rai rai» med det mer tidsriktige «hey hey». 
Refrenget er dessuten kveldens beste og det eneste fra «The Hit»-finalen som kommer til å kverne rundt i bakhodet etter finalen. 
Dævven – dette vinner dere, gutta! 
",1
"Fantastisk Sven Nordin!
Sven Nordin gjør sitt livs rolle som kommunist-hippie seint på syttitallet i en skjønn film om idealismens egentlige umulighet og opprørets skjebne. 
Det vakre, det sinte og det hensiktsløse! 

""Sønner av Norge"": 
Norsk dramakomedie. 
2011. 
1time, 27 minutter. 
15 år. 
Regi: 
Jens Lien. 
Med: 
Sven Nordin, Åsmund Høeg, SonjaRichter, Johnny Rotten. 

""Sønner av Norge"" er overraskelsens film. 
SvenNordins karikerte syttitalls-pappa forlater gradvis den åpenbare fiksjonen ogblir til en virkelig fyr. 
Det har noe med øynene å gjøre: 
Midt inne i detopprørske Ginger Baker-skjegget og over de asketiske kinnene ser tolidenskapelig intelligente øyne mot oss. 
Det gjør en forskjell. 
Pappaen til12-åringen Nikolaj er et forstandig menneske og et anstendig menneske. 
Nordingjør sitt livs rolle. 

Pappaen til Nikolaj er samfunnsrefser, kommunist oglivsstil-improvisator, han er en litt mer enn vanlig typisk eksentriker som harbananer i juletreet (Nietzsche: 
Vi er aper og har ikke noe å skamme oss over). 
Sønnen hans har bølgende jentehår, men i et solid farvel til langhåraradikalisme i 1979 klipper han seg pønkerstygt og stikker sikkerhetsnål gjennomkinnet. 
Han velger anarkiet. 
Han løper over gravsteinene og roper ""Nofuture!"", som faktisk er en vakker-ironisk avsløring av nihilismensproblem: 
Mennesket avgjør ikke om det kommer en fremtid. 
Fremtid kommer av segselv. 

Dessuten er opprør mot en opprører egentlig umulig, og pappaser gledesstrålende pønken som en videreføring av dadaismen, han omfavnersønnens protester mot at mor er død og pappa er gal. 
Nikolaj tilhører denfortvila generasjonen som alltid måtte leve med at den aldri kunne bli kulereenn foreldrene uten at den verva seg tilnynazismen, og det kunne syttitallsunge med sin fine oppdragelse. 

Det er mye stilig her. 
Filmen er en lattermild utlevering avden visjonæres egosentriske vennlighets-univers, der snillheten skjuler en dyptfølt og rørende selvopptatthet. 
""Sønner av Norge"" er dessuten en filmom den fantastiske pønken, og den er en nydelig skildring av en gutt som mistermor si og ikke en gang kan sørge, for pappa er verdensmester i sorg også. 

Halve handlingen forteller om sommerferien i nudistleiren,om ølflaska i rektors skalle og om pønkerbandet som må finne seg i at en gammalhippie spiller trommer. 
Det er deilig beskrevet, både fordi skikkelsene ergenuint og troverdig rørende og fordi filmen både viser det vakre og umuligeved å leve utenfor samfunnet. 
Vi er knytta sammen av følelser og forsyn, og detnytter egentlig ikke med ideer. 
Ideologiene blir små og tjafsete i møtet medden uutryddelige, småborgerlige familie. 

Sven Nordin gjør en av de sterkeste filmrollene i Norgenoensinne. 
Åsmund Høeg som Nikolaj er fantastisk, Sonja Richter som dansk mammeer angelisk overskuende som en sengekant-kerub. 

Følg meg på Twitter: 
@arilabra 
",1
"Mørbanket
Regi: 
Tommy O'Haver Med: 
Ellen Page, Catherine Keener 

Veslevoksne Ellen Page fikk en etter min mening noe ufortjent Oscar-nominasjon for «Juno» i år. 
Den burde hun heller fått for innsatsen i denne, om en grusom barnemishandlingssak i Indiana på 60-tallet. 
Basert på virkelige hendelser som det heter, og man vet vel egentlig ikke hva som er lagt til og hva som er trukket fra, men sitter uansett mørbanket tilbake i sofaen. 
Mest på grunn av nevnte Page, men også en skremmende god Catherine Keener som en alkoholisert og psykisk labil seksbarnsmor. 
Historisk materiale etterlyses også her, bare trailere som bonus. 

ØYSTEIN DAVID JOHANSEN 
",1
"Hjem til jul
Ikke så julete som man skulle tro. 

Bent Hamers Hjem til jul handler ikke om nostalgisk julehygge, men om drømmen om den. 

Det er en klok og velregissert film om et knippe mennesker med forskjellige utgangspunkter og mål, men de har alle en ting til felles: drømmen om å feire jul med en familie. 
De har forskjellige måter å oppnå dette på, og ikke alle vil greie det. 

Det har blitt en film som trekker i flere emosjonelle tråder samtidig, og Hamer gjør det godt. 

Handlingen: 

Vi møter flere mennesker i ulike livssituasjoner. 
En lege (Fritjof Såheim) må hjelpe et fødende par på asylflukt. 
En far (Trond Fausa Aurvåg) forsøker å gjenvinne familien han har mistet. 
En sliten tigger (Reidar Sørensen) legger ut på en reise. 

En gammel mann (Joachim Calmeyer) forbereder seg på en spesiell jul. 
En gutt nøler med å dra hjem til feiringen. 
Og en elskerinne er ivrig etter å forandre status. 

De små detaljene 

Det er mange søte scener her, med figurer som lar seg forstå, uten å si mange ord. 

Bent Hamer har forfattet flere interessante skjebner, som blir godt underspilt av solide skuespillere. 
Med det mener jeg at de ikke bruker høy røst og store fakter for å skape figurene. 

I beste Hamer-stil er det de små detaljene som forteller oss hvem de er, akkurat som i hans aller beste film, Salmer fra kjøkkenet. 

Vidunderlig payoff 

Hjem til jul er litt ujevn. 
Ikke alle historiene i dette lappeteppet er like interessante. 
Jeg forstår for eksempel ikke helt hva scenene med den norske gutten og den afrikanske jenta egentlig betyr. 

Og historien med elskerinnen og hennes svenske elsker gis for liten tid, men har en vidunderlig payoff. 

De fleste historiene har det. 
Jeg skjønner ikke alltid hvor Hamer vil hen, men flere lys går opp med elegante avslutninger. 

Herlig juleatmosfære 

I en scene klager en figur på at et land av skau må hente juletrær fra Danmark. 
På samme måte kan man kanskje stusse over at en filmskaper fra et land av snø måtte til Sverige for å lage en julefilm. 

Riktignok er enkelte scener filmet i Stjørdal, mitt hjemsted, men mesteparten er filmet i Ôstersund. 
Det er likevel såpass nært at det aldri er noen tvil om filmens kulturelle identitet. 

Filmen er preget av en herlig norsk juleatmosfære, uten at Hamer smører det altfor tykt utover. 

Et lunt smil 

Vinteren er flott festet til film av John Christian Rosenlund, mens Kaada har komponert toner som effektivt fremhever filmens stemning og temaer. 

Filmen forlater oss med et av de vakreste avslutningsbilder jeg har sett, og med en nydlige julesang signert Maria Mena. 

Jeg garanterer at du vil gå ut av kinosalen slik jeg gjorde: med et lunt smil 
",1
"Guidet tur til helvete
Regi: 
Francis Lawrence. 
Med: 
Keanu Reeves, Rachel Weisz, Tilda Swinton. 
Am. action. 
Aldersgrense: 15 år. 

Den endelige kampen om Jordens fremtid står mellom Gud og Satan. 
I hvert fall ifølge antihelten Constantine i denne rendyrkede actionfilmen hvor teologien bare er en kledelig kulisse. 

Synske Constantine, opprinnelig født som tegneseriehelt i «Hellblazer», er grensevakt mellom Himmel og Helvete. 
Selv er han døende med lungekreft, vel vitende om at han snart er uønsket i Himmelen, men står øverst på wanted-lista i Helvete. 
Sine siste krefter bruker han til å opprettholde den jordiske balansen mellom de gode og onde kreftene. 

«Constantine» er spillefilmdebuten til Francis Lawrence, musikkvideoregissøren som har signert videoer for bl.a. Britney Spears og Aerosmith. 
Og han leverer habilt håndverk. 
Filmen har driv og jevnt utplasserte små skrekk-eksplosjoner. 
Det kravles og krypes, freses og bites, men den elektroniske animasjonen innen underholdningsindustrien har hatt en så eksplosiv utvikling at vi er blitt aldeles for blaserte til å gyse over en elektronisk rundtur i heiteste Helvete. 
«Constantine» er rett og slett skrekk-actionunderholdning på det jevne. 
Keanu Reeves som selveste antihelten er nesten for cool, god og medmenneskelig i sin kamp for det gode. 

Opprinnelig er han en kyniker som kjemper en ensom, selvisk kamp for å sikre seg en plass innenfor Perleporten. 
Slik han - og kampen - fremstilles her, dreier det seg ganske enkelt om en klype godtkjøpsmoral iført action-underholdningens kappe. 
Som tema: uinteressant. 
Som action: grei, lettglemt underholdning. 
",0
"Diane Keaton er forferdelig
Dette er en så forferdelig film at jeg mister følsomheten i fingrene når de treffer tastaturet. 

Det aller aller verste jeg noensinne har sett er Diane Keaton i rollen som fyrverkeri-festlig og eksentrisk mamma som kommer flyttende til sønnen og kona hans akkurat da de kanskje skal til å lage barn. 

I ordbøkene er det noe som heter overdrivelse. 
Det holder ikke lenger. 
Keaton tar begrepet overspill til høyder der man normalt må ta med seg surstoff-apparat for å overleve, og avskyligheten hennes er så påtrengende at hun kan utrydde rotter med stemmen. 
Hun ville blitt forkasta som stand in av Pølsebuansattes Revygruppe på Tau og er virkelig en påkjenning. 

Liv Tyler spiller den befruktningskåte kona i filmen, og hun er fæl. 
En ukjent fyr som heter Dax Shepard (det burde vært ch) er mannen hennes, og han ville egentlig ha større sjanse til å deite Krabbetåken enn til å bli gift med ei dame som Tyler. 
Og ringside i stua sitteren nevø og ser ut som en tannfe-versjon av Simon Pegg. 
Han er ikke bare foraktelig dårlig. 
Han er noe annet også. 

Keaton er 62 år, men holder seg godt og kunne ha spilty ei sexy og spennende dame som siterte Kierkegaard og sto i kinokø. 
Det kan ikke være meningen at hun skal ydmyke seg sjøl på dette viset, og ikke er det bra for skjelettet heller. 
",0
"Tro, tvang og kjærlighet
Sterk og interessant film om når krav om religiøs gruppelydighet havner i konflikt med ung kjærligheten - og dermed den personlige frihet. 

HANDLER OM: 
Sara er 17 og - i likhet med familien - medlem av Jehovas Vitner. 
Hennes tro er sterk, hennes frimodighet stor. 
Men en dag møter hun Teis og blir grunnleggende forelsket. 
Teis tilhører ikke menigheten. 

DOM: 
Filmen handler altså om krav om lydighet og innordning i et sett (strenge) regler for liv og oppførsel, kontra et individs frihet til å ta egne valg. 

Å velge Jehovas Vitner (JV) som ramme, er et interessant - om enn ikke spesielt viktig. 
Jeg må forresten innrømme min manglende kunnskap om dem, og kan følgelig ikke bedømme troverdigheten i detaljbeskrivelsene av menighetens indre liv. 

Det som er viktigere, er likevel emnet religiøsitet med absolutte krav for de i forhold til enkeltmenneskers (eventuelle) behov for å velge annerledes. 
Mange religiøse retninger innenfor alle kjente religioner kunne vært brukt! 
At det i tillegg handler om en ung kvinnes eventuelle rett til seksualitet på egne premisser, gjør problemstillingene enda mer aktuelle og følelsesladede. 

«To verdener» har sine svakheter, fremfor alt i noe skjematisk fremstilling av en del rollefigurer. 
Men den har sannelig også sin betydelige styrke, der den destillerer fram et hovedspor om menneskelig frigjøring i forhold til hva som defineres som et gudgitt, absolutt krav. 

Det er, for mange, en grotesk umenneskelighet i dette. 
Men filmen gjør det ikke enkelt, gjennom i stor grad også å formidle den tette gruppens kvaliteter som nærhet og omsorg og varme innad. 
Det er ingen lettvint uthenging her - av noen. 

Også Sara vet hva hun risikerer å miste av livsinnhold, som hun i alle år har dyrket med kjærlighet og glede. 

Hun er sterk, Sara. 
Og tar sitt valg. 
Andre, sartere sjeler ville hatt det verre. 
Religiøse konflikter på akkurat dette nivået har ledet til adskillig mental sykdom og selvmord. 

Filmens tematiske hovedparadoks virker å være blant de uløselige konflikter i vår kultur akkurat nå. 
Nettopp derfor er «To verdener» blant julens aller mest interessante filmer. 
",1
"Heimstadkrim
«The Town» setter dramaet foran krimmysteriet, uten stort hell. 

TV-SERIE: 
Åtte år etter at han flyttet til London for å distansere seg fra småbyen han vokste opp i, kommer Mark tilbake under triste omstendigheter. 
Foreldrene har tilsynelatende tatt livet av seg, og igjen sitter søsteren på 15 og den pensjonerte bestemoren, uten noen forklaring. 

Mark sliter med å akseptere politiets selvmordsavgjørelse, og når han begynner å grave i foreldrenes eiendeler, dukker det opp tegn på at noe har vært galt. 

Krim og landsbydrama 

«The Town» er ikke noen utpreget typisk krimfortelling. 
På sett og vis snur den formatet på hodet: 
Her er det nemlig oppklaringen av mysteriet som er bakteppet, mens de personlige historiene har forrang. 

Vi følger Mark og søsteren Jodie mens de på hvert sitt vis prøver å håndtere sorgen, veien videre og livet i den lille byen, men vi blir også kjent med et ikke rent lite ensemble av landsbyboere med eller uten forbindelser til familien. 

Denne blandingen av krim og landsbydrama kan sees som et prisverdig forsøk på nytenkning i en konservativ sjanger, men i praksis faller dessverre «The Town» mellom to stoler. 

Mangler framdrift 

De tre episodene gir bare rom for overfladisk behandling av karakterene og deres forhold, med Jodie som et relativt hederlig unntak. 
Skildringen av Marks fortvilelse og motstanden han møter fra både politi og myndigheter, derimot, bikker over i det naturalistiske i sin ensidighet. 

Det største problemet er likevel at serien ikke klarer å hente framdrift fra disse historiene. 
Det går sakte, og de små dryppene av krimintrige som dukker opp, er for få og for utspedd til at de kan holde på noen spenning underveis. 

Dét sagt er det nettopp i oppnøstingen av bakgrunnen vi finner de små overraskelsene som er «The Town» sitt sterkeste kort. 
",0
"Julegaven til de tålmodige
Tilbake i 1993 var «Dennis» en utrolig komedie, med Mason Gamble og Walter Matthau. 
Siden det er barn i rommet, skal jeg være forsiktig og bare si at denne filmen ikke er helt i samme divisjon. 

Dennis skal forsøke å få Mr. Wilson i julestemning, men som alle nevrotiske menn er naboen motstander av julen og kapitalismen, så det blir ikke lett. 
Dennis forårsaker katastrofer som ville ha gjort at Dagbladet slapp Anne B. Ragde og styreledere måtte gå. 
Men filmen forventer at Wilson skal bli snillere og snillere for hvert sykehusbesøk og virkelig lære å like den ekstremt tankeløse gutten. 
Det er julens budskap. 
Tilgivelse inntil det komatiske. 

Nåvel. 
Mot slutten kommer en svart julenisse-engel og viser Wilson barndommen. 
Da gråter Wilson. 
Så viser han Wilson hva som vil skje med Dennis hvis han ikke tilgis, og så gråter Wilson igjen. 
Og dermed betaler den arme mannen for sin egen ulykke, mens katastrofebarnet får sykkel. 

Jeg tror det er de nye Ruh und Ordnung-lærerne ved Våland skole som står bak. 
De vil vise hva barn uten håndjern kan føre til. 
",0
"Kon-tiki
Eventyrlysten tyter ut av filmruta! 

En film som bærer tittelen Kon-tiki, må finne seg i å møte store forventninger. 
Den forteller tross alt om en av norgeshistoriens mest omtalte bragder. 

Heldigvis er filmen akkurat som forventet, hvilket betyr at dette er et stort og bredt drama med historisk sus, der eventyrlysten tyter ut av filmruta. 

Den er imponerende flott filmet, med glimrende visuelle effekter, nydelig filmmusikk og en fortreffelig samling skuespillere som gestalter mannskapet ombord. 

Filmen makter også å holde på min interesse gjennom de to timene den varer, til tross for at jeg vet det meste som skal skje i dem. 

Plasserer meg på flåten 

Jeg vet nemlig hvordan denne slutter. 
Historien om Thor Heyerdahls Kon-tiki-ekspedisjon er en del av vår felles historie. 
Den er dokumentert som bok, dokumentarfilm og utallige artikler. 
Er det mer å fortelle? 
Egentlig ikke. 

Men Joachim Rønning og Espen Sandberg har regissert en eventyrlig film i episk format, som plasserer meg om bord på en balsaflåte på Stillehavet, og gir meg et bedre inntrykk av hvordan ferden må ha fortonet seg. 

La gå at visse elementer nødvendigvis er dramatiserte, og at ikke alt stemmer overens med virkeligheten. 

Spennende nok 

Borte er de sort/hvite filmavis-minnene av ekspedisjonen fra den originale dokumentarfilmen. 
Jeg sitter igjen med et fargesprakende cinemascope-bilde av en bitteliten flåte på et enormt hav, med et mannskap som slett ikke var sikre på å overleve ferden. 

Når det hele er over, sitter jeg nok med en liten følelse av «hva så? 
Hva har de egentlig oppnådd?» 
Kanskje kunne Kon-tiki fortalt mer om ekspedisjonens betydning og etterspill. 

Men selve ferden er spennende nok, med både hai, storm og en flåte i oppløsning. 

Utforskertrang 

Jeg var spent på hvordan Pål Sverre Hagen skulle spille Thor Heyerdahl, som fort kunne blitt for karikert med sin noe spesielle engelske aksent. 

Men Hagen spiller godt. 
Hans Heyerdahl fremstilles som en mann med et brennende engasjement og utforskertrang, men som også møter utfordringene med tunnelsyn. 

Hvordan fikk han seg til å risikere andre menns liv på denne ekstremt risikable ekspedisjonen? 

Ekteskap mot havari 

Petter Skavlans manus gir meg en forståelse av hvorfor det var så viktig for Heyerdahl å bevise sin teori om at Polynesia ble befolket fra øst, men også hvordan hele prosjektet tæret på ekteskapet med Liv (Agnes Kittelsen) som var alene med barna hjemme i Norge. 

Filmen bruker forholdet mellom Thor og Liv som bokender, men filmen er kanskje litt for kjapp til å få sjøsatt flåten til at vi rekker å investere de helt store følelsene for dem. 

Setter liv på spill 

Resten av rollebesetningen er også god. 
Vi ser en broket forsamling norske menn, og en svenske, som blir plukket ut av helt andre grunner enn at de er sjøvante. 

Anders Baasmo Christiansen spiller Herman Watzinger, som er den som representerer den store frykten om bord. 
Det er forståelig, ettersom de setter sine liv på spill på grunn av én manns trang til å bevise at han har rett. 
Gapet mellom Watzingers tvil og Heyerdahls tilsynelatende klokkertro, gjør historien mer interessant. 

Vi får også oppleve spenninger som oppstår mellom menn i en farlig, uviss situasjon, med et svært begrenset albuerom. 
Tobias Santelman, Jakob Oftebro, Gustav Skarsgård og Odd-Magnus Williamson kompletterer persongalleriet, der det er spesielt gøy å se sistnevnte som noe annet en klovnekomiker. 

Filmatisk virtuositet 

Rønning og Sandberg viste med Max Manus at de kan lage svært underholdende film basert på kjente figurer i norsk historie. 
Her gjør de det en gang til. 

Og de gjør det ofte med en filmatisk virtuositet som overgår det vi er vant til å se i hjemlig film. 
Se bare sekvensen som starter med et nærbilde av mannskapet på flåten, tar oss med opp til Melkeveien og tilbake igjen i ett eneste kamerasveip. 

Ikke rart at denne filmen er norgeshistoriens dyreste. 
Men filmskaperne, inkludert produsent Aage Aaberge, kan slappe helt av, for dette er filmen alle kommer til å se i høst! 
",1
"Taken 2
Oppfølgeren bjeffer mer enn den biter. 

Etter den forrykende actionopplevelsen jeg hadde med den første Taken, er oppfølgeren en aldri så liten skuffelse. 

All action er nemlig nedtonet og utvannet for å få den lukrative 13-års aldersgrensen i USA. 

Regissør Olivier Megaton har kanskje forsøkt så godt han kan med de restriksjonene produsent Luc Besson har pålagt ham, men resultatet er en actionfilm som bjeffer mer enn den biter. 

På jakt etter hevn 

Bryan Mills (Liam Neeson) har gjort en sikkerhetsjobb i Istanbul, og får selskap av ekskona Lenore (Famke Janssen) og dattera Kim (Maggie Grace). 

Dessverre er slekta til skurkene som Mills knerta i Paris på jakt etter hevn, og ødelegger ferien med å ta dem til fange. 

Men ikke alt går etter planen, og snart er jagerne de jagede. 

Dempet action 

Også den første Taken-filmen hadde 13-års grense i USA, men i en klippet versjon. 
Her i Europa fikk vi se en tre minutter lengre utgave. 
Dessverre er det ikke slik denne gangen. 

Vi blir også servert en tydelig dempet actionfilm, der all skyting og slåssing er klippet for å unngå å vise de verste konsekvensene. 
Jeg synes heller ikke at slåssingen flyter like bra som i den originale filmen. 
Det er åpenbart at noe mangler. 

Jeg fremstår kanskje som voldsforherligende, men når historien er så tynn som her, må jeg kunne kreve sterkere virkemidler på actionfronten! 

Logiske brister 

Det er også flere logiske brister i filmen som er litt for store til å ignoreres. 
Blant annet finner jeg det latterlig at skurkene, som vet hvor farlig Mills er, kun binder ham løst med plaststrips i umiddelbar nærhet av skarpe gjenstander. 

Og at dattera, som ikke har greid å ta lappen, plutselig kjører som garvet stuntsjåfør gjennom Istanbuls trange gater. 
Dette er kanskje ikke en film med fokus på realisme, men det tas litt for store friheter med logikken her. 

Det er tydelig at budsjettet ikke har vært det største. 
Noen eksplosjoner ser ut som de er laget i Minecraft. 
Og filmens finale er direkte dårlig. 
Alt er over på få sekunder, som om Megaton og Besson ikke hadde råd til å avslutte med et smell. 

En varm fis 

Til tross for at denne anmeldelsen nesten kun inneholder innsigelser, ble jeg likevel delvis underholdt. 
Jeg liker jo fremdeles å se Liam Neeson sparke skurkeræv. 

Men filmen føles som en varm fis på en kald dag. 
Effekten går fort over. 
Så jeg sitter igjen med en følelse av å ha blitt sviktet. 

Noe kan kanskje reddes om Taken 2 blir utgitt på Blu-ray og DVD i en hardere versjon. 
Til da er dette kun en middelmådig popcornfilm som vil glemmes fryktelig fort. 
",0
"Pjattet blir aldri interessant
Stadig klager vi anmeldere på svakhetene i norske filmmanus. 
Da er det en trøst at det kan stå like dårlig til i det USA sender ut. 

«Hollywoodland» smuldrer opp i intetsigende impresjonistisk pjatt. 

At en deprimert skuespiller blir funnet skutt i sin egen seng i 1959, kunne saktens blitt en kriminalgåte av et visst kaliber. 
At en slaskete, pengelens detektiv tar saken, kunne ført til en spennende oppklaring. 

Men nei, regissør Allen Coulter har ikke fått med seg de beste manusmakerne. 
Eller han har ikke greid å bestemme seg for hva slags film han skal lage. 

Er dette en analyse av en deprimert skuespiller (fortidsplanet før mordet)? 
Eller en studie av sammenbruddet til privatetterforskeren som skal løse mordgåten? 

Det kunne blitt bra hvis de to figurene i all sin svakhet fikk belyse hverandre på et vis. 

Dermed må vi pendle mellom en sorgtung Ben Affleck som forsøker å skape en populær Superman-skuespiller som hører til på B-laget. 
Så litt Adrien Brody i rollen som forsoffen detektiv med samlivs— og samværsproblemer med kjæreste, ekskone og sønn. 
Så litt Affleck igjen i armene på sin aldrende mesénelskerinne (Diane Lane), gift med en Bob Hoskins som slett ikke får vise hva han duger til. 

Herlighet, så bortkastet med en rolleliste med løfterike navn når ingen får noe vesentlig å formidle. 
Dette er bare skuffende. 
",0
"Bones S05
Krimkomikk som fungerer best som drama. 

To personer løser drapsmysterier i tospann, en mann og ei dame. 
De er forskjellige som natt og dag, men jobber likevel forbløffende godt sammen - oppklaringsprosenten ligger på ganske nøyaktig hundre. 
Hørt den før? 

...karakterene er langt mer interessante enn episodeplottene 

Nå får du uansett høre det igjen, dette er nemlig Bones i grove trekk. 

Den intuitive og sjarmerende FBI-agenten Seeley Booth spilles av David Paul Boreanaz, kjent som kjekkasvampyr fra Buffy og Angel. 
Motstykket hans, Dr. Temperance ""Bones"" Brennan (Emily Deschanel), er verdens dyktigste rettsantropolog men har sosial intelligens på autistnivå. 

Sammen med resten av Jeffersonian Institute, fylt med ekstremskarpe hoder og teknologi som får en iPad til å se ut som konglene oldeforeldrene våre visstnok lekte med da de var små, gjør de livet surt for alle mordere som har vært så uheldige å etterlate seg ofre i skjellettform. 

Det er krim og komedie i en ikke spesielt skjønn forening, ispedd rause doser med kjærlighetsintriger på arbeidsplassen. 

LES: 
Ser vanvittig bra ut på Blu-ray og ruver fortsatt som en bauta: The Sopranos S01 

Mord og amor 

Sesongen starter med en Booth som nettopp har kommet tilbake på jobb etter å ha fjerna hjernesvulsten han oppdaga mot slutten av sesong fire. 
Etter noen startvansker kommer duoen kjapt inn i det igjen, og identifiserer lik, morder og motiv ved hjelp av beinfragmenter av alle slag. 
Akkurat som de har gjort i noen sesonger nå. 

Booth har, etter å ha ligget i koma, funnet ut at han er forelsket i Bones - problemet er bare å finne ut hva han skal gjøre med det. 
Dette, og et par andre romantiske dilemma, utgjør sesongens røde tråder. 

Selv om Bones - som navnet indikerer - bare fokuserer på skjellettlevninger og ikke tradisjonelle lik i alle former og fasonger, skiller ikke serien seg nevneverdig fra andre krimserier i samme gate. 
I alle fall ikke positivt. 
Man har sett det før, kanskje til og med til det kjedsommelige. 

Mordgåtene som utgjør hovedelementet i hver episode, er av høyst varierende kvalitet. 
Oppskriften er streit: 
Mistenk et par stykker feilaktig i starten - finn den egentlige morderen helt på tampen. 
Noen av mysteriene funker fint så i måte, med overraskende vendinger og fiffige konklusjoner. 
Men alt for mange er for søkte, for uengasjerende eller rett og slett for lite interessante. 

Tidenes verste? 

Komiaspektet kan derimot ikke sies å være like varierende kvalitetsmessig - det er gjennomgående lavt. 
Det er ikke spesielt morsomt den første gangen Bones tolker noe billedlig helt bokstavelig, den førtiende gangen begynner av-knappen på fjernkontrollen å se sjukt forlokkende ut. 

I tillegg må bikarakteren Daisy Wick (Carla Gallo), en Bones-idoliserende praktikant, kunne sies å være det mest anmassende, umorsomme og jævlige komialibiet som noen gang er skrevet inn i en serie. 
Jeg utfordrer alle Filmpolitiets lesere til å finne noe verre - lykke til. 

Konspirasjonsteoretikeren Hodgins (T.J. Thyne) er tidvis fornøyelig, men det er også det eneste som fungerer i humoravdelinga. 
Nå trenger ikke serier nødvendigvis å være morsomme for å være bra, men når du først prøver hardt så bør du lykkes. 
Det finnes ikke så mye som er mindre morsomt enn feilslått komikk. 

Solid grunnmur - skrøpelig hus 

Mye av serien berges av forholdet mellom Bones og Booth. 
Eller samspillet mellom Deschanel og Boreanaz - alt ettersom. 
Hvis vi gir manusforfatterne skylda for de umorsomme morsomhetene gjør de to hovedrolleinnehaverne svært solide prestasjoner. 
Det er vanskelig å unngå å bli litt sjarmert av og interessert i dynamikken de to i mellom. 

Gjennomgangsmelodien er i det store og hele at karakterene i seg selv er langt mer interessante enn de enkelte episodeplottene, og det gjør det nesten bare mer irriterende at serien ikke er bedre enn den faktisk er. 
De feiler på det som bør være enklest å gjøre bra, og da hjelper det litt lite at grunnmuren holder mål og vel så det. 

Det finnes riktignok flere høydepunkt, tre episoder skiller seg ut. 
En der vi får se gjengen undersøke det som kan være JFKs levninger, en tilbakeblikkepisode der vi får se Bones' og Booths første møte, og en der gruppa treffer sin felles nemesis The Gravedigger (Deirdre Lovejoy fra The Wire). 

Felles for disse episodene er at de leker litt med formen, og skiller seg ut fra de andre episodene rent dramaturgisk. 
Mer av det, takk. 

Bones er ikke akkurat en serie som demoniserer drapsmenn. 
For å si det veldig mildt. 
Stort sett har morderne forholdsvis sympatiske årsaker til å handle som de gjør, og noen ganger er de bare uheldige. 
Man kan mene hva man vil om dette, selv synes jeg mangelen på moralisering er behagelig, og i hvert fall å foretrekke fremfor det stikk motsatte. 

Hadde de bare lagd litt bedre episodemanus og droppa/forbedra humoren skulle jeg gjerne sett neste sesong. 
Sånn som det er nå gjør jeg heller noe annet. 
",0
"Fett nok
(Garfield: 
The Movie) Regi: 
Peter Hewitt. 
Med Breckin Meyer, Jennifer Love Hewitt, Stephen Tobolowsky, Geoffrey Gould. 
Norske stemmer: 
Dennis Storhøi, Anders Baasmo Christiansen, Janne Formoe, Kristoffer Joner. 
Amerikansk. 
Familiefilm - for alle. 

Søtt, greit og munnrapt gjensyn med fet livsnyter. 

Pusur er i utgangspunktet en tegneseriekatt. 
Diger, brannrød, lat, storspisende, egoistisk og ondskapsfull. 
Likevel med et hjerte av gull under valkene, selvfølgelig. 

Filmen om ham er en fin spillefilm/animasjonsmiks, der historien handler om latskapslivets undergang da dachsen Jølle så ufordragelig upassende dukker opp i Pusurs og matfar Jons hjem. 
Ytterligere forvansket av at Jon går bort og forelsker seg i en søt veterinær. 

Filmens sterkeste side er dialogen. 
Den er kjapp, dobbeltbunnet, morsom og litt for «voksen» for de minste. 
De norske stemmene gjør en utmerket og inspirert jobb. 
De minste kan til gjengjeld glede seg over fin slapstick og grei generell vitalitet. 

Mens Tegneserie-Pusur de siste år har vist en klart dalende formkurve, holder filmen seg fint. 
Og kan anbefales som fellesopplevelse for familien. 
",1
"Eventyrstund
Regi: 
Chris Miller, USA, Genre: 
Familieanimasjon, Aldersgrense: 
Tillatt for alle 

Stadig trivelig underholdning. 

Norske stemmer: Asgeir Borgemoen, Tomas Giertsen, Henrik Mestad, Iren Reppen, Øystein Røger, Aksel Hennie, Anders Hatlo, Nils Vogt 

OM: 
I kongeriket Langt Langt Borte ligger froskekong Harald (Hatlo) for døden og vil overlate kongedømmet til Shrek (Borgemoen), som ikke tror at undersåttene vil være så glade for å bli regjert av et troll. 
Han vil helst hjem til sumpen, og blir oppstemt når han får vite at det finnes en tronarving til; Arthur (Hennie), som er sendt på kostskole. 
Shrek og vennene drar av sted for å hente Arthur. 
I mellomtiden begår Drømmeprinsen (Røger) statskupp med hjelp fra et knippe eventyrskurker, han akter å torturere befolkningen med en musikalversjon av sine innbildte bragder. 

DOM: 
Til å være den tredje i rekken må det innrømmes at denne faktisk holder. 
Det hjelper som vanlig å ikke ha for høye forventninger, men dette er lettbente og sjelden stillestående 93 minutter godt krydret med slapstickhumor og tøvete populærkulturreferanser. 
Et lite snev av idétørke og angst for å avvike fra oppskriften begynner å merkes, man lener littebitte grann mer mot søtt, snilt og american style familievennlighet. 
Selv om det er et par nye skurker og en haug med trollbabyer er det nesten ingen nye særpregete karakterer. 
Den eneste som peker seg ut er en gammelhippie versjon av trollmannen Merlin (Vogt). 
De norske stemmene er bra, som jo standarden er for tiden, men det savnes noe mer personlighet og futt i karakterene, da spesielt når det gjelder hovedrollene. 
Til tross for denne pirkete småsutring fra undertegnede er det ingen grunn til å unngå denne. 

Atle H. Boysen 
",1
"The Blacklist S01 E01
Utan James Spader hadde dette kanskje ikkje vore like interessant. 

Nokre TV-seriar lever og avhenger av éin enkelt person. 
Anten fordi manus eller plott ikkje er spennande nok i seg sjølv, eller rett og slett fordi éin skodespelar overdøyver alle andre. 

Raymond Reddington (James Spader) er blant FBIs mest ettersøkte menn. 
Han er kjend for å vere «The Concierge of Crime», ein slags fikser som ordnar ressursar og detaljar for andre kriminelle. 

Plutseleg overgir han seg utan synleg grunn, og seier at han ynskjer å avsløre alle klientane sine. 
På ein betingelse, han vil kun samarbeide med den nyutdanna FBI-etterforskaren Elizabeth Keen (Megan Boone). 
Ho på si side, er i ferd med å adoptere eit born saman med sin nye ektemann – og slit med å balansere kvardag og arbeid i Washington. 

Det passar med andre ord ikkje heilt ypperleg å få ein storkriminell inn i livet hennar på dette tidspunktet – men kva vil han eigentleg med Elizabeth? 

Svartelista som utgangspunkt, Spader som midtpunkt 

Det grunnleggjande i serien er Raymonds Blacklist – svartelista over klientane hans – og éin avslørt kriminell per episode. 
Utgangspunktet er litt keisamt, spesielt om ein er like lei «procedurals» som meg, men serien blir bært til dei grader av James Spader. 

Med eit intenst, karismatisk blikk, ein upåklegeleg sans for stil, og tydeleg måbevisst, etablerar han seg raskt som ein figur som vil bli artig å følgje med på i komande episodar. 

Spader har holdt seg i TV-bransjen i eit godt tiår, gjerne som figurar som er skråsikre på at dei er den mest intelligente personen i rommet – både på godt og vondt. 
Det er ikkje det at dei andre figurane ikkje er interessante – Boones dilemma er spennande nok i ein TV-kvardag allereie stappfull av morske menn – men i opninga er det Reddington som tek rampelyset. 

Serien er ganske valdeleg, dog ikkje heilt på nivå med med fjorårets NBC-serie Hannibal. 

Seriekriminalitetsfetisjisme 

The Blacklist har antydningar til kriminalitetsfetisjisme – denne nær sagt hyllinga av seriekriminelle, og dei som arbeidar for å fange dei, har vore sentralt i TV i mange tiår allereie. 

Heilt på nivå med i nestenparodien The Following er det dog ikkje, men for nokre kan Reddingtons nesten overnaturlege manipuleringsevne til å ha oversikt og framsyn til absolutt alle hendingar rundt seg bli litt for mykje. 

Alle førsteepisodar er jo sjølvsagt laga med tanke på å vere eit anslag, ei reklame, for resten av historia, men sjeldan har ein episode kjentest i såpass stor grad som ein trailer for resten av TV-serien. 

Ettersom NBC har byrja å avslutte fleire av CSI-seriane sine, historier med evige mengder materiale å ta av, er nok håpet at denne serien kan bli noko av det same. 
Blacklist er veldig avhengig av sine kriminelle, at historiene om dei er spennande og varierte nok til at kvar episode ikkje berre vert det same kvar gong. 
Eit overhengande historie om Elizabeths ukjende kriminelle far, og Reddingtons skjulte motiv for å finne akkurat Elizabeth vert forhåpentlegvis spennande nok til å drive serien framover. 

Likevel, opninga klarar å skilje seg akkurat nok ut frå mengda med «éin skurk per episode»-seriane som allereie finst. 
Med eit fargerikt rollegalleri, og akkurat nok leik med ein litt sliten sjanger kan The Blacklist bli interessant nok. 
Men kjære serieskapar Jon Bokenkamp, ver snill å avslutte denne tidleg nok, før den blir endå ein CSI-serie. 

The Blacklist går klokka 21.20 på TV3, kvar sundag. 
",1
"Apropos Jonny
Saken om mobbeofferet Jonny André Risvik som ble drept i et hus på Kampen, gjør plutselig barnefilmen «De tøffeste gutta» enda mer aktuell. 
Hovedpersonen Modulf tar aldri igjen når andre plager ham. 

De tøffeste gutta. 
Regi: Christian Lo. 
Med: 
Anders Baasmo Christiansen, Cecilie Mosli, Sondre Blakstad Henriksen, Regine Stokkevåg Eide. 
Opprinnelsessted: 
Norge 2013. 
Varighet: 1 time 14 minutter. 
Aldersgrense: 
Tillatt for alle. 
Egnethet: 
Familie. 

Jeg anmeldte filmen fra Haugesund, men må legge til at den har dukket opp igjen i mine tanker etter å ha lest om Jonny som alltid smilte. 
Kan det være vanligere enn vi tror at unger reagerer slik på mobbing? 

I Jonnys tilfelle endte det fatalt. 
I filmen går det heldigvis godt. 
Det er bare å hilse velkommen en barnefilm som så utmerket mikser humor og beinhardt alvor i håp om at siste innsikt når inn: 
Du skal ikke feige ut, men være en venn som sier nei hvis en annen blir herset med. 

Les hele anmeldelsen her: 
",1
"Det er ei død jente ved senga, pappa!
Kinoens Halloween-film er sånn: 
Ethan Hawke ser gamle mord på film, blir forskrekka, går på loftet, støkker, ser mord på film, går på loftet, støkker, ser film, går i hagen, støkker — og burde ha flytta fra det nye huset med en gang! 

USA. 
2012. 
1 time, 49 minutter. 
15 år. 
Regi: ScottDerrickson. 
Med: 
Ethan Hawke, Juliet Rylance, James Ransone. 

""Sinister"" er en velegna Halloween-film på detviset at den kryper sin nesten hypnotiske dysterhet inn under din nybona hud,og så holder du deg unna loftet i et halvår. 

Du kommer til å mislike super 8, du kommer til å blirasjonelt skremt av trær med brukne greiner, du kommer til å være paranoiskredd for unger, sheriffassistenter med seriemorderfjes og whisky med is. 

Egentlig foretrekker jeg Halloween-grøssere der idiotiskeblodspøker skremmer vettet av deg og så ler du overgitt. 
Det blir ikke myelatter i ""Sinister"". 

Ethan Hawke spiller en ærgjerrig faktabok-forfatter somoppsøker en grotesk forbrytelse og flytter hele familien sin inn i huset derdet skjedde. 
Men det vet ikke de arme folka. 
Den kalde okkultismen fra""Ondskapens hotell"" melder seg i minnet, men Hawke blir ikke gal.Siden en mirakuløs tilfeldighetsboks har forsynt ham med bisarre super 8-filmerav kornete fortidsmord, sitter han der i arbeidsrommet i mørket og klirrerisbiter mot glasskanten og blir mer og mer og mer øvegjidde. 
Filmen består avhans urolige blikk. 
Innimellom stikker han innom loftet og støkker stygt. 

Kona er forbanna. 
Sønnen har sære mørkeredsels-mareritt,etter hvert ser den lille jentungen hans halvråtna barnelik og du tenker at deter nå rart at ikke en fin mann som Ethan Hawke flytter familien sin ut derfra. 

Historien henger ikke helt på greip, men sannsynlighet erikke noe stort poeng den 31. oktober. 
Det viktige er at du virkelig kommer tilå føle at mannen burde komme seg til helsike ut av huset og begynne somkoftekledd ungdomsskolelærer på Ombo. 
Feelinga av familie i fare er noen gangersterkere enn humor, og her er det ikke moro. 

De fleste av dere kommer til å klage på slutten. 
Men den ernok slik den skal være. 

Følg meg på Twitter: 
@arilabra 
",1
"Solan og Ludvig – Jul i Flåklypa
Gledelig vellykket Flåklypa-film! 

La oss bli ferdige med det, først som sist: 
Solan og Ludvig – Jul i Flåklypa er dømt til å bli sammenlignet med Flåklypa Grand Prix. 

Det er kanskje ufortjent rått parti, siden Caprino-filmen har oppnådd klassikerstatus etter snart 40 år på kino, tv og video. 

Desto bedre er det å kunne fastslå at den nye tåler sammenligningen! 
Returen til Kjell Aukrusts Flåklypa-univers er nemlig gjennomført hyggelig og sjarmerende, med herlige figurer, dyktig utført stop-motion-animasjon og en morsom historie preget av lun bygde-humor. 

Finner opp snømaskin 

Det nærmer seg jul i Flåklypa, men snøen uteblir. 
Redaktøren i Flåklypa Tidende, Frimand Pløsen, har lenge lovet leserne snø på forsideplass, og ber Reodor Felgen finne opp noe som kan produsere snø. 

Felgen skrur sammen en konstruksjon som han anser for ustabil, og setter vekk. 
Men den stadig mer frustrerte redaktøren tar saken i egne hender og «låner» snømaskina. 

Det får alvorlige konsekvenser som Solan, Ludvig og Reodor må ordne opp i. 

Vi er tilbake i et velkjent filmunivers, selv om figurene og miljøet kanskje har flere fellestrekk med Aukrusts originale verker enn 1975-filmen. 
Manusforfatter Karsten Fullu har basert seg på boka av Harald Sommerin Simonnæs, som igjen er basert på Kjell Aukrusts tekster. 

Historien er full av skrå observasjoner av diverse mennesketyper, som den angstfylte Ludvig, den eventyrlystne Solan, redaktøren med større ambisjoner enn posisjonen skulle tilsi og journalisten Melvind Snerken som sover mer enn han skriver på jobb. 

Rundt disse figurene spinnes en artig historie om julen som må reddes, angsten som må overvinnes og oddsene som må slås. 

Gledelig vellykket film! 

Filmen er lekende regissert av Rasmus A. Sivertsen, som setter den rette stemningen allerede under fortekstene. 
Det som følger, skuffer ikke! 

Jeg føler atmosfæren sitter akkurat slik den skal, takket være svært godt produserte dukker, god stop-motion-animasjon og dyktig stemmelegging av blant andre Kari-Ann Grønsund, Trond Høvik, Kåre Conradi, John Brungot og, ikke minst, avdøde Trond Brænne som Reodor Felgen. 

Alle forvalter Aukrusts univers på en flott måte, uten at innholdet føles gammelmodig eller utdatert. 

Solan og Ludvig – Jul i Flåklypa er en gledelig vellykket film for barn i alle aldre, og kassasuksessen bør dermed være sikret! 

Det gjenstår å se om den kan fenge actionvante barn av det 21. århundret, men den har i alle fall et handlingsmettet klimaks der hele Flåklypa står på spill. 

Jeg, et barn av 1970-tallet, er svært godt fornøyd med hvordan Aukrust-universet fremstår i 2013. 
Jeg blir fristet til å sitere Felgen i denne filmen (litt omskrevet): 
Dra meg baklengs inn i kinosalen! 
",1
"Materialtretthet
Den tredje filmen i «Natt på museet»-serien er såpass overflødig at den frivillig legger seg ned for å dø. 

FILM: 
Det er noe søvngjengeraktig over den tredje og siste filmen i «Natt på museet»-serien. 
Skuespillerne er uinspirerte, regien er blottet for overskudd og komisk timing, og samtlige involverte synes fullt på det rene med at franchisen nå har utspilt sin rolle. 
Bisart nok slutter da også filmen med at Robin Williams, i sin siste filmrolle, tar til orde for at han og de andre bifigurene ikke skal leve lenger. 
Det er vanskelig å tenke seg en tristere slutt på en karriere. 

Aktiv dødshjelp 

Etter å ha vekket til live voksfigurer og skjeletter på Museum of Natural History i New York og The Smithsonian i Washington D.C., reiser nattevakten Larry Daley denne gang til British Museum i London. 
Der vekker han til live noen voksfigurer og skjeletter med britisk aksent, løper ned noen britiske korridorer og knuser noen kulturskatter britene tilranet seg i imperiets velmaktsdager, før alt løser seg på — bokstavelig talt — magisk vis. 

Deretter bærer det hjem til New York, hvor Williams' voksfigur av Theodore Roosevelt altså får gjennomslag for en slags aktiv dødshjelp for seg selv og resten av gjengen. 
Og det sier mye om Shawn Levys regiinnsats at dette barmhjertighetsdrapet på franchisen fremstår som en langt mer naturlig avslutning på filmen enn det obligatoriske discodansenummeret som leder inn i rulleteksten. 

En film for mye 
Det er naturligvis ingen hemmelighet at denne tredje «Natt på museet»-filmen utelukkende er laget for å tjene penger, men selv utfra disse forutsetningene er den en bemerkelsesverdig livløs og mekanisk affære. 
Med mulig unntak av Rebel Wilson — som står for filmens ene morsomme scene — ser alle skuespillerne ut som om de deltar i filmen mot sin vilje. 

Ben Stiller, Steve Coogan og Ricky Gervais har aldri vært mindre morsomme, men de har heller aldri anstrengt seg mindre. 
Faktisk er det som om hele «Natt på museet: 
Gravkammerets hemmelighet» på et tidspunkt innser sin egen overflødighet og legger seg ned for å dø. 
Uheldigvis for publikums del er det da fortsatt en god halvtime igjen. 
",0
"Rørende vakkert
Kjærligheten og varmen strømmer ut sv «Cinema Paradiso», var konklusjonen da VG anmeldte filmen 19. oktober 1989: 

Breddfull av vidunderlige nyanser forteller den hvorfor vi elsker kinoen så høyt. 

Du kan les høylydt og grine hemningsløst i følge med kinomaskinist Antonio og hans vesle hjelpesvenn Toto. 
Da får vi heller tåle at historien trekkes ut litt i lengste laget. 

Vi følger en fremgangsrik filmskaper tilbake til barndommen på Sicilia. 
Han reiser hjem for første gang på 30 år for å delta i den gamle kinomaskinistens begravelse. 
Reisen tilbake er fylt av vemod og fattigdom. 
Men det finnes et lyspunkt. 

Morsomt og vemodig 

Lydpunktet heter Cinema Paradiso. 
Der er Antonio sjef. 
I Philippe Noirets skikkelse er han en generøs, omtenksom og godhjertet læremester for lille Toto. 
Noiret utstråler visdom og vidd. 
Den lille Toto selv, Salvatore Cascio, kan få en stein til å smelte med sitt levende ansikt og sine strabaser for å få jobbe på kinoen. 

Filmen er krydret med kostelige episoder. 
Men den er også fylt med vemod. 
Vemod over den nokså fattigslige tilværelsen der livet er lite fremtidsrettet. 
Det eneste ingen kan ta fra landsbybefolkningen, er drømmene. 
Og drømmene finner de på kino! 

Virkelighetens lengsler ender ikke fullt så idyllisk. 
Det får etterhvert unge Toto smertelig erfare. 
Kanskje dveler filmen litt lenge ved guttens utvikling mot de voksnes verden. 
Men filmens frodighet og dyptfølte kjærlighet til både menneskene og den lille kinoen deres, er rørende og vakkert fortalt. 

«Cinema Paradiso» er en film som gjør at du glemmer det golde gufset av høst - for en god stund. 
",1
"Kiefer i ondskapens varehus
Da jeg hadde sett tjue minutter av grøsseren «Mirrors», tenkte jeg dystert: 
Å gode grif, skal den arme mannen vandre rundt i mørket med lommelykta si resten av filmen mens djevlene uler fra bulende vegger? 
Slik ble det ikke. 

«Mirrors» utviklet seg til en både foranderlig og spennende skrekkthriller, om man godtar at psykiatrien stort sett satte i verk de fleste okkulte volds-fenomenene i verden. 

Den litt Droopy-tunge og misantropiske sønnen til hippien Donald ble folkekjær helt fra første gang han tok en Jaget i fjernsynet og farta rundt i det hete døgnet. 
I denne historien spiller han en sparka politimann som får jobb som nattevakt i forlatt varehus som før det var sykehus. 

Monsterbygningen er vakker og dyster, og den har innendørs innsjø i kjelleren. 
Hallusinasjoner hyler fra heisene, det oppstår innbilte selvantennelser og speilene angriper folk ved å få dem til å kveste seg selv. 
Det føles med andre ord ganske japansk, men er visstnok inspirert av en koreansk film. 

DVD-versjonen er usensurert, og det består konkret i at ei dame river av sin egen kjeve i badekaret sånn at den blir hengende ned i skummet. 
Det er ikke fint, og for noen vil det være takk for i dag og send meg «Sound of Music». 
«Mirrors» tilhører også den sorten thrillere som på død og liv skal innom en obduksjonssal før den står seg til ro med mer normale nekrofilier. 
",1
"Traurig
DVD-anmeldelse 

Regi: 
Dennis Lee Med: Ryan Reynolds, Willem Dafoe, Emily Watson Smålåtent, lett selvrettferdig familiedrama - skulle ikke forundre meg om regissør Lee har tatt det gamle «delvis selvbiografisk»-trikset her - med sterk rolleliste (selveste Julia Roberts i en ganske stor birolle). 
Filmen klarer ikke å hente ut potensialet i verken historien eller skuespillerne, og blir spesielt mot slutten en traurig grinefilm med «kunstneriske» ambisjoner. 
Dialogen er oppstyltet og veldig skrevet, og Lee henfaller ofte til enkle grep (unggutten i filmen skal være «følsom», ergo gir vi ham briller store nok til å få ham til å se ut som en ung Woody Allen). 
MORTEN STÅLE NILSEN 
",0
"Rått og vakkert
Regi: Ronny Yu. 
Kinesisk. 
15 år. 

GENRE: ACTION Fabelaktig kampsportscener med energiske Jet Li i spissen. 

STJERNER: 
Jet Li, Betty Sun, Yuong Dan, Shido Nakamura. 

HANDLING: 
Filmen forteller om kampsportlegenden Huo Yanjia, som ble en helt for generasjoner av kinesere både gjennom sin heltedåd og grunnleggelsen av Jingwu Sport, som fremdeles er ledende innen wushu. 
Vi følger hans barndom, hans personlige trageider og utviklingen fra å være en hardtslående spradebasse til å bli en innsiktsfull mann som lever i pakt med krigskunstens sanne identitet. 

DOMMEN: 
Jet Lis kamper med motstandere er intet mindre enn forrykende vakker og rå ballett, godt iscenesatt av «Matrix»-koreografen Yuen Wo Ping. 
Med voldsom kraft beskriver de både den unge Yuanjias egenrådige ønske om å slå alle, og etter hvert hans reflekterte ønske om å samle kampsportens utøvere i et forsøk på å holde kineserne samlet mot Vestens påtrengende dominans på tidlig 1900-tall. 

Når kameraet (i sjelden grad) holder seg unna selve kampsporten, er historien i overkant moralsk belærende og sentimental på en noe klønete måte. 
Jet Li er en mester i wushu, og har et uttrykksfullt ansikt, men spesielt nyansert som skuespiller er han ikke. 
Men ærbødigheten og stoltheten i forhold til kampsportens kunst er troverdig ivaretatt. 
",1
"Kleine komedie-roboter i Karibien
Det er noe eget ved Matthew McConaughey og Kate Hudson. 
De ser ut som om de kommer fra et androide-klekkeri i Malibu, og chip-en som skulle få dem til å likne mennesker, er defekt. 

De to liksom-skuespillerne delte lerret tidligere i «Fem måter å unngå gangetabellen på» og «Femten forskjellige jenter som du aldri ville møtt unntatt midt i trynet», og i begge tilfellene oppsto katastrofer som Hillary Clinton har lovet at hun skal gjøre noe med. 

I denne siste komedien opptrer Karibien, et sjømannsblått og sandmjukt rehabiliteringsområde som vi i prøvekinoen ble enige om aldri har vært med i én eneste god film. 
Karibien tar seg godt ut. 
I Karibien-filmer er det alltid med masete sydhavs-samer som går med flette og snakker som en gjengrodd marihuana-hjerneskade. 
Det er med båter i Karibien-filmer, og det er med damer i så små bikinier at de ikke har plass verken til brystvorter eller kjønnsorganer og følgelig må være stjålet fra Hennes & Mauritz sine utstillingsvinduer. 

I Karibien-filmer er de fleste hovedpersonene så tynne at de til sammen har mindre kroppsfett enn et nachspiel-ribba fenalår, og sånn er det også her. 
Alexis Dziena har så smal kropp at folk bruker skyggen hennes som solseng. 
Matthew McConaughey har bredere hode enn midje, og noen har laget sixpack-graffiti på magen hans med tusjpenn. 
Kate Hudson har antakelig samme diett som Snurre Sprett, og alt dette ville være OK (inklusive Ewen Bremner med det skrustikke-smalna skottefjeset) om det ikke hadde vært for at de dyrker tynne menneskers fryktelige tilbøyelighet til samtaler. 

Det er mye dumt snakk i denne filmen, og lyden er dødelig ved berøring. 
Handlingen kunne gitt en ganske ålreit fartsfilm der McC og Hudså lette etter skatt sammen på en vittig-farlig måte. 
Men de skal på død og liv ha gående de konflikt-narkomanes oppfatning av forspill hele tida. 
Jabbjabbjabb, du er sabla sexy, men helt upålitelig, men oh darling jeg skal forbedre meg, bums i vannet, bums opp igjen. 

Egentlig er det vel en treer-terning, men nyhetsredaktøren liker anmeldelser med ener-terning, så jeg gir den det. 
",0
"Himmelsk, ungt stjernetrøkk
Du så aldri en Star Trek som liknet denne. 
En vill stjerneferd i 11-års grensens ytre grenseland og et gutteviltert cowboy-show. 

De formalistiske kommando-setningene rundt omkring på den nylig støvsugte brua til stjerneskipet «Enterprise» er fremdeles til stede, men tidsgjerrig som hos sunnmørske sjekteskippere. 
J.J. 
Abrams («Lost» og «Mission: 
Impossible III») og hans medsammensvorne stjerne-anarkister har skjønt det George Lucas gikk glipp av: 
En moderne spenningsfilm skal skli på badesåpa i første bilde, og etter det skal den aldri få igjen balansen før alt er slutt og helten mottar salaten sin. 

Filmen starter i et velsigna graviditets-kaos, da mor til kaptein Kirk forsøker å føde mens ektemannen holder unna de opprørske romulanernes frilans-keiser Nero. 
Det er den oppskriftsmessige action-oppvarminga; det man i rockekonserter kaller support. 
Men du skjønner for alvor at millennium-trekket kommer til å bli mer enn foreskrevet glansbilde-moro da Abrams sender oss videre til Iowas støvete slette-veier, der James T. er 10 år og kjører en halvlånt veteran-cabriolet henimot spjoing-speed. 
I denne filmen blir det ikke mange tissetrengte senatsmøter! 

Chris Pine er en ung kaptein Kirk og har et flørteblikk som vil kunne få oljebeisa kosteskaft til å blomstre. 
Han har den opprinnelige Ray Liottas skamløse dokkeauer og Ashton Kutchers lepper samtidig som han er naturlig ufin som æh, for eksempel Mel Gibson for tjue år siden? 
Jeg følte alltid at det var noe Roger Moore-aktig over William Shatner, men Pine minner mer om den animerte versjonen av Luke Skywalker i «The clone wars». 

Pine er en Kirk of our choice. 
Han blir fort uvenner, får bank overalt hvor man viser seg, han warper grønn dame på himmel-akademiet fordi han ble avvist av romvenninna hennes, han tester tålmodigheten til den utrente ungdoms-flegmatikeren Spock. 

Handlingen har fokus på action-problematikken som de ville ha sagt i utviklingsavdelingen på jobben din. 
Men den tar seg også tid til disse nydelige fysiske paradoksene som fikk TV-kikkere på syttitallet til å føle at de nettopp grodde ei ny hjernecelle. 
Star Trek var en avhengighets-skapende lek med våre dristigste forestillinger om verdensrommet, og du skulle holde hendene på dyna for å begripe hvem som var hvor når. 
De skeiner i tid her også, og det er like deilig. 

Fienden er perfekt. 
Eric Bana ser ut som en tri-bleika Darth Maul og holder til i et jernkråkete super-romskip. 
Dødstårnet hans kunne vært Giacomettis juletre, og dessuten har han ei svær boble med rødt slim som kan forårsake gravitasjons-katastrofer. 
Han bruker den. 

Nå må jeg slutte, for jeg sitter i veien for de som legger de nye golvflisene. 
Men det var altså bra. 

Følg meg på Twitter: 
@arilabra 
",1
"Syndenes forlatelse
Det er fint å se spørsmål om skyld og forsoning behandles så nyansert som i «Nåde». 
Men kanskje ikke i to timer. 

FILM: 
Maria (Birgit Minichmayr) er hardt presset. 
Hun har flyttet fra Kiel til Hammerfest med en bister ektemann hun mistenker for å være utro, og jobber doble skift på det lokale sykehuset der hun har ansvaret for de døende. 
På vei hjem fra jobb treffer hun noe med bilen. 
Hun ser ikke hva. 

Dagen etter viser det seg at en ung jente er blitt påkjørt og drept. 
Maria melder ikke fra. 
Hun, det gode, oppofrende menneske, vil ikke bli kjent som den som lot et skadet menneske bli liggende og dø i veikanten. 
På en måte er det som om det eklatante normbruddet gjør henne friere og sterkere. 
Men så er det såklart ikke så enkelt heller. 

Smyger seg inn 

«Nåde» handler om livet som prosesser, om å klare å forholde seg til og forsone seg med det vanskelige og det opprivende, iblant ved å velge å gjøre det, iblant fordi tiden går og glatter ut skrukkene i tilværelsen. 
Den er på mange måter en klok og gjennomtenkt film. 
Den smyger de forskjellige personene inn i historien, finner talende trekk og væremåter hos dem og lager raske, fine personriss. 

Men historien som fortelles, er ikke av typen som tåler å trekkes ut til over to timer. 
Hele scener og historietråder burde vært usentimentalt sakset ut. 
Det lokale koret synger og synger. 
Marias mann, Niels (Jürgen Vogel), filmens andre hovedperson, tilbringer mange scener med å stå og stirre taust utover snølandskapet, alternativt stirre taust over rattet på bilen, og forhandle med sine tallrike indre demoner. 
En av dem har å gjøre med forholdet til Linda, en kollega av Niels og en utakknemlig rolle for Ane Dahl Torp, som henvises til å si «fuck me» veldig mye på gebrokkent engelsk. 

I Berlin 

Vogel forblir litt for flat. 
Minichmayr, på sin side, når de nødvendige emosjonelle dybder som Maria. 
Iren Reppen, Stig Henrik Hoff og Maria Bock gjør fine, troverdige biroller. 

«Nåde», som deltok i hovedkonkurransen under årets filmfestival i Berlin, er i det hele tatt troverdig, også på sitt mest dramatiske. 
Den takler spørsmålene knyttet til skyld og tilgivelse med modenhet. 
Om den hadde kjappet seg, kunne den vært riktig god. 
",1
"Nådeløst
Regi: 
Park Chan-wook. 
Med: 
Choi Min-sik, Yoo Ji-tae, Gang Hye-jung. 
Sør-koreansk thriller/drama. 
18 år. 
Rått, rasende og briljant om naken hevntørst og sjelenød i navngjeten, sørkoreansk film med trekk av Kafka, «Kill Bill», mystikk og brutalitet. 

En dag etterlates han i en kasse på et hustak. 
Scenen der han kryper ut i frihet og møter en intetanende, fredsommelig mann og hans lille hund, er frigjørende. 
Og grenseløst nifs. 

Han må finne sin kones morder, han må finne sine fangevoktere, han må finne svar. 
Jakten tar ingen hensyn, men stadig nye vendinger. 
Intet er forutsigbart på denne brutale ferden. 
Bare frastøtende, overraskende og fascinerende, 

Siden lanseringen i Cannes 2004 er «Oldboy» ansett som en av flere spydspisser i Sør-Koreas hissig ekspanderende filmtilbud. 

Å se den fordrer stamina. 
Den er ekstrem, krevende og utmattende. 
Men på et nakent vis troverdig. 

ELLEN MARGRETHE SAND 
",1
"Imponerende
Lise Zosa fremførte «Mama Knows Best» av Jessie J. 

- Oh my God, roper Tone Damli svært imponert, og legger til at hun blir blåst av banen. 

- Dette var en maktdemonstrasjon, sa Gunnar Greve imponert. 

VG anmelder Morten Ståle Nilsens dom: 

Imponerende, både fra et sang- og «show»-perspektiv. 
Det er nok en heseblesende, musikalaktig sang, men Lise Emilie har full kontroll på den – med unntak av den siste strofen i det første refrenget. 
Hun utstråler både trygghet og hunger, og det føles trygt å se og høre henne. 
Om hun ikke blir popstjerne, er hun definitivt noe for musikkteateret. 
",1
"Full pott, Harry!
Regi: 
Alfonso Cuaron. 
Manus: 
Steven Kloves etter J.K. Rowlings roman. 
Med Daniel Radcliffe, Emma Watson, Rupert Grint, Robbie Coltrane, Gary Oldman, Michael Gambon, Alan Rickman, Maggie Smith, David Thewlis, Emma Thompson, Julie Walters. 
USA. 
Eventyr - 11 år, egnet ungdom/voksne. 

«Harry Potter og fangen fra Azkaban» er den klart beste av de tre Harry Potter-filmene. 

Den er mørkere, skumlere og mer faretruende, også. 
Men fremfor alt vidunderlig godt og dynamisk regissert, inkludert en korthugget, kjapp og meget kontant humor. 

Ulempen med det hele er at «Harry Potter» ikke lenger kan kalles barnefilm. 

Det er kanskje synd. 
Men til gjengjeld ikke ulogisk: 
Harry, Hermine og Ronny blir eldre; år for år legger de enda to semestre ved Galtvort høyere skole for hekseri og trolldom bak seg. 

De er blitt ungdommer. 
Med større ansvar, bredere horisont og seksualitet som et voksende element. 
Harry ser tvers gjennom de voksne, Hermine er mer feminint handlekraftig enn noen gang og Ronny banner så det lyser - når han trenger det. 

Filmen starter enda en gang «hjemme» hos Harry, hos stefamilien Dumlingene. 
De behandler ham stadig som dritt. 
Men denne gang tar Harry igjen - så det monner, i en av filmens genuint morsomste scener. 

Han har ikke lov til å trylle utenfor skolen. 
Men blir tilgitt av Ministeren for trolldom. 
For viktigere ting venter: 
Den tidligere professor Sirius Svaart ved Galtvort har rømt fra trollmannsfengselet på Azkaban. 
Og ettersom Svaart var dømt for drapet på Harrys foreldre, er det nå antatt at han vil vende tilbake for å fullføre utryddelsen av den siste gjenlevende fra den magiske familie. 

Altså: Harry Potter er i livsfare. 
Og hele kampen mellom det onde og det gode fokuseres på ham. 
Det skjer med stadig stigende intensitet og mer og mer imponerende bruk av filmteknikk. 

Dog aldri så mye at den egentlige historien om den vesle trollmannen og hans venner forsvinner eller avsvekkes. 

Harry Potter-filmene er etter hvert blitt et eldorado for dyktige engelske skuespillere. 
Michael Gambon har overtatt som rektor Humlesnurr etter avdøde Richard Harris. 
Gambon er underfundig, men jeg likte autoriteten Harris mye bedre. 
David Thewlis er glitrende i sin dobbeltrolle - en av dem som Professor Lupus. 
Mens Emma Thompson er helt uventet og storartet som professor Rakel Rummelfiold, spesialist i profeti og grassat nærsynt. 

«Harry Potter og fangen fra Azkaban» når faktisk sitt eneste, mulige og vanskelig mål: 
Å bli et stykke filmmagi! 
",1
"Rabbit Hole
Nicole Kidmans beste rolle siden The Hours. 

Regissør John Cameron Mitchell har mye goodwill hos meg etter den fantastiske musikalen Hedwig And The Angry Inch fra 2001, som han også spilte hovedrollen i. 

Men, mens Hedwig var vill overdådighet, er Rabbit Hole et stort sett avdempet drama. 

Det kler historien når emosjonene ikke hyles ut. 
Det blir klart i de få scenene der det faktisk hyles. 

Lammende sorg 

Vi møter ekteparet Becca (Nicole Kidman) og Howie (Aaron Eckhart), 8 måneder etter at deres eneste sønn ble påkjørt og drept. 

Livet står stille etter den lammende sorgen, som langt i fra er forløst. 
Ekteskapet er i full krise. 

Den eneste Becca greier å forholde seg til er unge Jason (Miles Teller), sjåføren som var involvert i den tragiske ulykken. 

Følelsene eksploderer 

Det er ingen tvil om at Nicole Kidman fremdeles kan spille. 
Botoxen har ennå ikke greid å drepe alle ansiktsuttrykk. 

Hun lar oss forstå at hennes figur er ute av stand til å komme seg videre fra tragedien, og famler i blinde. 
Dette er Kidmans beste rolle siden The Hours! 

Aaron Eckhart er en god match. 
Hans figur har også lagt et lokk på sorgprosessen, sannsynligvis i et forsøk på å holde ekteskapet sammen. 

Følelsene eksploderer i noen få scener, og jeg føler det ikke kler filmen så godt. 
Jeg liker tilbakeholdenheten. 

Bruker morsinstinktet 

Filmens beste scener er mellom Kidman og unge Miles Teller, som er både vakre og såre. 

De er begge merket av tragedien, og føler et fellesskap som er både godt og ubekvemt på samme tid. 
De er terapi for hverandre. 

Det gir klump i halsen når Miles forsøker å unnskylde at han kanskje kjørte bittelitt for fort den dagen. 
Og det er rørende å se Becca bruke sitt morsinstinkt til å hjelpe ham videre. 

Lavmælt og troverdig 

Manuset er skrevet av David Lindsay-Abaire, basert på hans eget teaterstykke, og John Cameron Mitchell regisserer det klokt. 

Noen få overdrivelser tilgis. 
Det er et lavmælt og troverdig drama med dypt menneskelige problemstillinger. 

Så banker jeg i bordet og ønsker hardt at jeg ikke får en spesielt god grunn til å se filmen om igjen 
",1
"Kattevideoer: The Movie
Bymalende dokumentar om Istanbuls gatekatter er lett på poten. 

FILM: 
Hvis man spør hva internett og sosiale filmdelingssider som YouTube har bidratt med i et verdenshistorisk perspektiv, må et av svarene unektelig være spredningen av kattevideoer, disse allestedsnærværende små snuttene med nusselig oppførsel. 
Og You Tube Red har da også strømmerettighetene til denne tyrkiske dokumentaren, som får kinopremiere i Norge. 
Til Variety fortalte originalinnholdssjef Susanne Daniels om YouTube-publikummets «never-ending fascination with all things cats». 
«Kedi» er full av «nåh»-ende speilmuligheter. 

Jeg leste en gang om landet der det var så langt mellom gårdene at alle måtte holde egen hannkatt. 
Istanbuls bygater har en på hvert gatehjørne. 
Og det er de ni livene til sju av disse gatekattene (Sari, sniken; Bengü, elskeren; Psikopat, psykopaten; Daniz, den sosiale sommerfuglen; Aslan Parcasi, jegeren; Duman, gentlemannen; og Gamsiz, the player) – men kanskje vel så mye menneskene omkring – som har hovedrollene i Ceyda Toruns fine film. 
De ulike personlighetene til tigere som er blitt tiggere jakter smuler, biter, mus, Manchego og røkt kalkun til seg og familien, til irritasjon og hjelp for butikker og restauranter. 
Gamsiz «kjemper for nabolaget sitt», sies det, med skriften «Erdo-gone» på veggen bak. 

Filmen kan ses allegorisk, om utenforskap, kamp for tilværelsen og kjærlighet som holder alt sammen. 
Lik katter forsøker ikke filmen for hardt å bli likt, hvilket gjør den tidvis litt tam. 
Men på sitt mest rørende er den et ærlig portrett av relasjonene til menneskets nest beste venn. 
De handler om vårt umettelige behov for å motta, men kanskje først og fremst for å gi omsorg. 
En mann forteller at han etter nervesammenbrudd begynte å oppsøke gatekattene som terapi. 
«De får deg til å elske igjen», sier han. 
Og kanskje oss alle til å føle omsorg neste gang noe smyger seg mellom stolbeinet og den bare leggen på gaterestauranten. 
",1
"Flott mammadrama
Dette er filmen båret fram av Charlize Theron. 

FILM: 
Hvis du er i såkalte lykkelige omstendigheter og venter ditt første barn kan det vel tenkes at det leses bøker om det å bli mor, far og hva gjør vi og hvordan blir vi som foreldre? 
Fikser vi dette? 
Redsel. 
Glede. 
Spenning. 
Og, du lurer også kanskje veldig på hvordan nettopp DU kommer til å bli som mor og far og alt annet spennende som er knyttet til verdens aller fineste opplevelse. 

Angst og smil 

Det å bli mor og far er som kjent en evighet av kjærlighet, men som også er full av alle verdens små og store utfordringer, ansvar, angst, lykke og smil, varme og tårer og harme. 
Vi skal ikke si at «Tully» gir noen korrekte svar på noe som helst, men den er nådeløst ærlig og til tider sårbart morsom uten at substansen blir borte. 
«Tully» kan være midt i blinken til skrekk og advarsel. 
Til det motsatte også. 

Overraskende bra 

Men, nei da. 
«Tully» overrasker enormt. 
Det er en ganske feelgood svart komedie av et moderne drama om det å få sitt tredje barn i moden alder. 
Vi følger mor, far og de to andre barnas hverdag, og få fester, med krav, plikter, bleier, melkespreng, skoler, barnehager, såre brystvorter, fjernhet og nærhet. 
Denne filmen er rørende, morsom og stressende. 
Den er panisk og amerikansk fortellende om den berg – og dalbanen det er å få en liten nyfødt skrikerunge inn i huset, mens de to andre småtassene, der den ene har spesielle behov, selvsagt krever sitt av moren spilt av den stadig bedre Charlize Theron. 

Far da 

Ja, det er også en far til stede her. 
Han er snill og god og jobber altfor mye, men han er også en gedigen tufs når det kommer til ikke å være far 24 timer i døgnet. 
En pappa som ikke ser at mor er mamma 28 timer i døgnet pluss overtid. 
Men, dette er ingen klassisk far skjønner ingenting-film. 
«Tully» er først og fremst båret modig og ærlig og godt fram av Marlo (Theron). 
Vi følger henne tett som ammende, joggende, spisende, klagende, selvutslettende og kjælende. 

Godt portrett 

Et smått oppsiktsvekkende godt portrett av en nybakt mamma med mye latter og sarkasme over hvordan vi lever våre liv der det mange ganger er så nær kaos og en indre katastrofe som mulig. 

Vi har aldri tidligere sett et barseldrama som fungerer så bra som dette, selv om det her og der blir en smule karikert, særlig scenene med Marlos søkkrike bror, hans kone og parets barn som blir fostret opp av hjelpere. 
Broren som selvsagt har ansatt barnevakter både seint og tidlig og som er okay i små doser, men det strekkes litt for langt. 
Dette ødelegger rytmen fordi vi vil bare følge Marlo og etter hvert hennes nattebarnevakt, Tully (spilt av fineste Mackenzie Davis), som er en barselgave fra nevnte rike brutter. 

Når nattens prinsesse kommer yppende og morsom og ung inn i familien blir det liv, søvn, sex og røre. 
Men, forresten: er ting vi slik vi ser og tror verden er? 
En fin liten og rørende vri i filmen kommer, vi sier ikke mer. 

Deres beste 

«Tully» er regissert av Jason Reitman og manuset er ved Diablo Cody, disse to har tidligere laget «Juno» og «Young adults». 
Med «Tully» har de kanskje født sin klart beste film. 
Vi liker dette. 
Vel verdt for både mor, far, søsken og besteforeldre. 
",1
"Til å bli sulten av
Meryl Streep storspiller i rollen som USAs svar på Ingrid Espelid Hovig. 

||| 

FILM: 
«Julie & Julia» er en ufarlig feelgoodfilm. 
Den er som pasta carbonara. 
Det er trygt, godt og mettende, uten å sette smaksløkene riktig på prøve. 

Julia Child er USAs svar på Ingrid Espelid Hovig. 
Hun introduserte fransk matkultur til amerikanerne gjennom en rekke kokebøker og matprogram på tv gjennom 1960- og 70-tallet. 

«Julie & Julia» er basert Childs biografi, «My Life in France» og bloggen til Julie Powell, en ung kvinne som i 2002 satte seg som mål å lage alle oppskriftene i Julia Childs anerkjente murstein av ei kokebok, «Mastering the Art of French Cooking», samtidig som hun selvfølgelig blogget om det. 

Orgasmesimulering 
Filmen er regissert av Nora Ephron, som fra før har laget filmer som «Sleepless in Seattle» (1993) og «When Harry Met Sally» (1989), oppskriftsmessige, men likevel underholdende og gode feelgod-filmer om kjærlighet. 

Og selv om «Julie & Julia» verken inneholder orgasmesimulering eller tårevåte «kjærlighet ved første blikk»-scener, følger filmen samme trygge, vinneroppskrift, der hovedingrediensene er godt driv og suverene skuespillerprestasjoner. 

Høyreist 

«Julia & Julie» er først og fremst Meryl Streeps film. 
I rollen som Child viser hun stor komisk timing, samtidig som hun portretterer en meget spesiell kvinne med skarp egentolkning og respekt. 
Childs er Amerikas matmor og gjennom Streep forstår man hvorfor. 
Det er simpelthen umulig å ikke falle for den høyreiste, bestemte, godhjertede dama, med den skingrende stemmen, som svingte kokkekniven langt raskere enn mennene, og som utbeinet ei and uten å trekke en mine. 

Velmenende råd 

Amy Adams («Junebug»), som er et av de heteste unge skuespillernavnene i USA for tida, spiller Julie Powel, en moderne ung kvinne, som ser at livet ikke helt tar den formen hun hadde ønsket. 
Adams spiller godt og fungerer som seerens alibi i filmen. 
Alle kan dra kjensel på Julies følelse av å stå på stedet hvil, og kjenne seg igjen i hennes behov for velmenende råd fra en veileder. 
Men ikke alle finner oppskriften på livet i ei kokebok. 

Filmen er satt sammen av to parallellhistorier, en om Childs og en om Powell, som linkes sammen av de mest fantastiske retter. 
Slik sett beskriver filmen vennskapet mellom kvinner som ikke kjenner hverandre, men som har like stor appetitt på mat. 
Og livet. 
At man får vann i munnen av «Julie & Julia» er ingen overdrivelse. 
Det hele er ganske så fornøyelig. 
Men akk også så oppskriftsmessig. 
",1
"Cathedrals of Culture
Utforskende 3D-dokumentar om arkitektur. 

Om bygninger kunne snakke, hva ville de fortalt oss? 
Det er utgangspunktet for Wim Wenders 3D-prosjekt om kulturbygg Cathedrals of Culture. 

Det er kanskje like riktig å kalle dette et filmeksperiment. 
Wenders har bedt fire ulike regissører portrettere kulturbygg fra både Norge, Tyskland og USA i halvtimeslange kortfilmer. 

Undersøkende og langsom 

Hvert portrett tar i bruk ulike virkemidler og ulike tilnærminger til problemstillingen for å granske arkitekturen og bygningenes mulige sjel. 

De fire regissørene lykkes i ulike grad å formidle en forståelse av byggenes funksjon og opphav – felles er deres langsomme gransking av både form og menneskene som fyller de tomme rommene. 

Filmstjernen og -regissør Robert Redfords portrett av Salk-instituttet (bygd 1962) i La Jolla utenfor San Diego, langt sør på den amerikanske vestkysten, går lengst i å gi et historisk bakteppe til forskningsinstitusjonen. 
Grunnleggeren Jonas Salks medisinske forskningsarbeid førte til enorme gjennombrudd innen virologien og han er poliovaksinens far. 

Gjennom arkivbilder, og møter med nåværende forskere på det uavhengige instituttet som fører Salks arbeid og forskningsfilosofi videre, blir arbeidet til arkitekten Louis Kahn utforsket. 
Hans åpne romløsninger for å fremme samarbeid, valg av rene betongflater og trematerialer, og det ikoniske åpne torget mellom de to hovedbygningene, gir et sterkt inntrykk av mening og mål i tråd med fortellingen om Salks arbeid. 

Redfords svar på utgangsspørsmålet er at et bygg ikke bare eksisterer i nåtiden, men at en bygnings liv – og stemme – kommer frem i kontekst av både form, fortid og beboere. 

Menneskene i bygget 

Margreth Olins utforskning av Operaen har ikke en like lang forhistorie eller arkivmateriale å vise til, men Olins tilnærming til Operahuset har mange likhetstrekk med Redford. 
Gjennom å se artistene som gir liv til kulturen får vi også ta del i bygningens sjel. 

Olin har i tillegg gitt selve bygget en stemme som snakker til publikum i kinosalen. 
Gjennom poetiske refleksjoner trer det langsomt frem et bilde av ikke bare ett bygg, men en levende organisme som lever av menneskene som besøker og de som arbeider i Bjørvika. 

Opera-portrettet oppleves i likhet med andre deler av filmen som et langsomt kjærlighetsbrev, men dokumentarens bruk av 3D gir de vakkert innrammede bildene en følbar kvalitet. 

Uten dette ville Cathedrals of Culture mistet mye av sin besnærende tiltrekning. 
Likevel er det bare å innrømme at en skildring av et bygg som er så viktig i den norske offentligheten er av interesse for et norsk publikum også uten 3D. 

At også Halden fengsel er en av fire bygg, gir filmen som helhet et unikt norsk perspektiv. 
Danske Michael Madsen har i likhet med Olin gitt bygget en stemme – eller skal jeg si området? 
Portrettet starter, og slutter med, en sakte kjøring som tar oss med innenfor murene i det unike fengselet. 

Samfunnet på innsiden av murene er fjernt fra amerikanske filmers fremstilling av livet som fange. 
Men spenningen, og kontrasten, mellom de innsatte og de ansatte i «verdens mest humane» fengsel gir Madsens del av filmen en underliggende nerve. 
Fortellerstemmen, en av fengselets egne psykologer, reflekterer over formål, samhandling og funksjon. 

Fra familiehuset, idyllisk liggende i skogkanten innenfor fengselets omfattende naturområder, til isolasjonsceller med ekskrementer på veggene. 
Filmen om Halden fengsel blir isolert sett også et politisk innlegg for Norges progressive kriminalomsorg med fokus på rehabilitering. 
Med sin underliggende konflikt mellom fangenskap og frihet, og dens politiske tone, engasjerer Madsens film mest i Cathedrals of Culture – og er det mest vellykkede eksempelet på å gi bygningen ikke bare en sjel, men et formål med eksistensen. 

Ulik tilnærming og ulike resultater 

Wim Wenders selv har gått inn i Berliner Philharmoni, bygget under den kalde krigen på grensen mellom Øst og Vest-Tyskland (i dag midt i den tyske hovedstaden). 
Ved å la en skuespiller taust spille arkitekten Hans Scharoun, og så legge bildet av hans karakteristiske fremtoning og ferd gjennom bygget over de dvelende 3D-bildene, forsøker Wenders å nærme seg bygningens sjel. 

Sammen med fortiden får arbeiderne som varsomt tar vare på den fredede bygningen egne stemmer, som den utrettelige kvinnen som vedlikeholder mosaikkgulvet i fojaen. 
Wenders er likevel blant de fire regissørene den som i minst grad lykkes med sitt eget prosjekt. 

Catherals of Culture er et spennende filmeksperiment som i ulik grad lykkes med å lete frem sjelens til fire svært ulike kulturbygg. 
Den eksperimentelle formen fører til dels lange sekvenser, og dveling ved detaljer som for utenforstående kan være unødvendige og direkte kjedelige. 
Bruken av 3D i dokumentarfilm er fortsatt ett nytt felt, men som med Wenders forrige dokumentar Pina og Wenders gode venn Werner Herzogs utmerkede hulemalingdokumentar (!) Cave of Forgotten Dreams, viser Cathedrals of Culture at denne teknologien har mye å tilføre sjangeren. 

En lengre utgave av filmen ble vist under Kosmorama Trondheim Internasjonale Filmfestival, hvor ytterligere to bygg ble skildret: 
Pompidou-senteret i Paris og det russiske nasjonalbiblioteket i St. Petersburg. 
Versjonen som vil bli vist på norske kinoer i juni inneholder de fire byggene omtalt i denne anmeldelsen. 
",1
"Ensom ulv
Michael Fassbender briljerer i «Shame», Steve McQueens oppfølger til «Hunger» 

FILM: 
Steve McQueen (f. 1969) hadde lenge vært en prisbelønt videokunstner da han i 2008 brakdebuterte som spillefilmregissør med «Hunger», om sultestreiken som tok livet av IRA-medlem Bobby Sands i 1981. 
Den brutale fengselsskildringen var også det store gjennombruddet for den tysk-irske skuespilleren i hovedrollen, Michael Fassbender («X-Men: 
First Class», «Jane Eyre»). 
Tre år seinere er McQueen og Fassbender tilbake med en ny historie om en plaget mann, men Brandon Sullivan er fange i en annen type fengsel: 
Han er sexavhengig. 

Maskinelt 

Brandon jobber i et it-firma på Manhattan, han tjener gode penger og har en lekker, steril leilighet i Chelsea med nydelig utsikt mot Hudson-elva. 
I de første scenene virker det som Brandon er en vanlig ungkar i storbyen, på jakt etter sex og spennende kvinner. 
Men det tar ikke lang tid før vi skjønner at det er noe maskinelt over jakten og at Brandon har lite glede av sine seksuelle eskapader. 
Det er lett å kjenne seg igjen i enkeltsituasjonene, der flørt og subtile antydninger er blant ingrediensene, men hvor blir det av intimiteten? 
Skal han aldri bli kjent med noen av sine erobringer? 

«This movie has as much to do with sex as alcoholism has to do with being thirsty,» sier McQueen i et intervju. 
Det er noe sykelig ved Brandons væremåte. 
Hans pertentlige og ordnede verden forstyrres når søsteren dukker opp og må bo i leiligheten. 
Der Brandon er disiplinert og skyr intimitet, lever Sissy (Carey Mulligan) et kaotisk liv og lengter etter trygghet. 

Intimt 

McQueen er gjerrig på opplysninger om søskenparets bakgrunn, men det antydes at de har hatt en vanskelig oppvekst i Irland og New Jersey. 
Den vanligvis så kontrollerte Brandon har vanskelig for å holde sinnet i sjakk når han må forholde seg til Sissy. 

Carey Mulligan bidrar med et par hudløse scener, men «Shame» er først og fremst Fassbenders film. 
Jeg har ikke klart å bestemme meg for om jeg «liker» denne filmen, men Fassbender spiller på et bredt register og er så intens at det veier opp for det overdrevent mennesketomme og sterile New York som McQueen gir oss. 
På den annen side bidrar kjøligheten til at kontrasten blir desto sterkere når Brandon prøver å forandre seg i møte med den varme, smarte, tålmodige og nydelige Marianne (Nicole Beharie). 
Scenene med de to viser McQueen som en instruktør av rang. 
Hans neste film bør være et romantisk drama. 
",1
"﻿Jesper Jenset (17) – «Johnny B. Goode»:
– 
Dette her var gøy! 
Du er et fyrverkeri på scenen i dag. 
Detter var et skikkelig bra låtvalg, dette gjennomførte du med glans, konstanterer Kurt Nilsen. 

– 
Du er et overskuddsprosjekt. 
Du gir oss masse energi, og i motsetning til mange andre her i dag, som er slitne, spruter du av energi, sier Tone Damli. 

VG-anmelder Morten Ståle Nilsens dom: 

– Bransjebakmenn- og kvinner må ha fortvilt over Jensets manglende evne til å skru ballen helt i mål så langt i «Idol». 
Jeg mener, ingen i konkurransen ser mer ut som et «idol» enn ham. 
De må også ha blitt nervøse da han valgte seg Chuck Berrys gamle, ekstremt umoderne 1950-tallstraver i kveld. 
Men dette ble i alle fall imponerende audiovisuell underholdning, komplett med gymnastikk og absolutt dødsforakt på sjarmørfronten. 
Stemmen hans? 
Er ikke noe spesielt ved den. 
Men ingen jobber hardere for å kompensere for svakhetene sine enn ham. 
",1
"Harry for de andre
«The doom generation» blir alvorlig etter-anmeldt, for den ble laget i 1995 – men Gregg Arakis surrealistiske roadmovie-flipp er aldri nevnt i Aftenbladet før. 

Det er bortimot et mirakel, for her spiller Rose McGowan. 
James Duval og Jonathan Schaech med en naiv, desperat kynisme som plasserer dem i selskap med Nicolas Cage og Laura Dern i «Natural born killers». 

Filmen er vanvittig, men intens. 
Regien har en eksperimentell og sint-kåt lidenskap som ikke finnes lenger, og det lukter faktisk Oliver Stone og til og med David Lynch av utvalgte scener. 

«The doom generation» er ungdomsparanoia omsatt til følefilm i stedet for semi-pedagogisk Skandinavia-småsnakk. 
De tre rømmer av gårde i et nesten-mytisk maretitt-landskap og utforsker sex, dop og rocknroll som om vestens mange forkasta visepresidenter allerede hadde spådd Syndfloden. 
Det er ikke alltid like bra, men hett så det holder. 
",1
"Rystende fra Rwanda
Regi: 
Terry George. 
Med: 
Don Cheadle, Sophie Okonedo, Nick Nolte, Joaquin Phoenix. 
Kanadisk. 
Drama, 15 år 

Basert på den virkelige historien om en samvittighetsfull mann som gjorde det resten av verden unnlot: å gripe inn og redde liv under folkemordet i Rwanda. 

Filmen «Hotel Rwanda» er som en kniv i samvittigheten til en samlet, vestlig verden, som i 1994 lot folkemordet i Rwanda få utspille seg uten inngripen. 
I stedet for å stoppe galskapen ble FN-styrkene beordret ut. 
Etter hundre dager lå én million maltrakterte lik igjen i gater og på veier, på jorder og i grøftekanter. 

Hotellmannen Paul Rusesabagina var hutu, og kunne ha reddet seg selv da hutuopprøret utartet til massakre og folkemord i 1994. 
Men hans kone og hennes familie var tutsier. 
Som hotellmann var han vel bevandret i diplomatiets og de gjensidige gavers og tjenesters kunst. 
Det var kunnskaper han brukte til siste, dyrebare dollar og whiskydråpe da han med ett befant seg som bestyrer av den fredede oase Les Mille Collines - hotellet som han i en kombinasjon av mot og desperasjon omgjorde til ly for vettskremte, forfulgte mennesker av alle raser og aldrer. 

Å få en beretning om dette til å fungere som film, er ingen opplagt sak. 
At den må bli opprørende, hjerteskjærende og nesten ikke til å bære, gir seg nærmest selv. 
At den gir inntrykk av vederheftighet i det store og hele, er resultat av omhyggelig manus og iscenesettelse. 
I bunnen ligger det menneskets beretning - hotelldirektørens - som den grunnleggende, røde tråd gjennom kaos. 

Det hadde holdt. 
Derfor er det uforståelig og ødeleggende at filmskaperne har funnet det nødvendig å legge på litt «ekstra» melodrama. 
Litt «Sound of Music» i scener om tap og gjenforening, flukt og redning - forsterket av forenklinger, gjentagelser og symfoniorkester. 

Det svekker filmens ellers omhyggelig oppbygde autentisitet, og den rystende effekt den «rene» historien har i seg selv. 
Så det holder. 

ELLEN MARGRETHE SAND 
",1
"Ukas andre overraskelse
Hva var sannsynligheten for at bølle-briten Jason Statham skulle dukke opp i en god og ukjent, koffeindrevet banditt-action sånn uten videre? 
Som vinteren i Stavanger. 
Nær null. 

Men selv om tarantiner og ritchier i hopetall har klisjert gangsterfilmene nesten til døde de siste åra, går det faktisk an å lage noe som føles friskt. 
Statham spiller en leiemorder som blir forgifta av et stoff som gjør at han dør hvis hjerterytmen går ned. 
Da han har et improvisert samleie med dama si (Amy Smart) midt på det folkerike China-torget i London, blir det faktisk vittig på en rølpete måte som ellers sjelden funker. 

«Crank» er full av halvville detaljer, og den er handlingsrik på en uskyldsrå måte som gjør at man liker ting som ellers ikke pleier å være så storarta. 
Årsaken kan også være Statham. 
Den eneste actionbriten ved siden av Daniel Craig makter å være både tøff og vittig, og han har et kranium som får andre handlingshelter til å likne kremkransa kakepynt. 
Statham er ingen Vin Diesel: 
Man føler ikke at han gjør seg til mens han egentlig lengter hjem til National Geographic-vhs-ene sine. 

Statham drikker koffeinbrus, han headbanger i drosja, han stjeler nesespray fra apoteket, han kjører motorsykkel i bar rumpe under pasienttrøya og tar tilsetningsstoffer som fører til evige ereksjoner. 
Og slutten er ikke til å tro. 
",1
"White Collar S01
Strømlinjeformet og stilig svindelserie 

White Collar byr på en allerede kjent men velgjort politi og røver-dynamikk, hvor den profesjonelle svindleren samarbeider med FBI mot visse gjenytelser. 
Neal Caffrey (Matt Bomer) samarbeider med spesialagent Peter Burke (Tim DeKay), og disse to er Tuppen og Lillemor i White Collar. 

Dette er definitivt lett underholdning 

Semikjente fjes 

Tim DeKay husker du kanskje fra Carnivàle, hvor han spilte Jonesy, fyren med fotskinner som hadde et forhold til den heite danseren Rita Sue. 
Matt Bomer var innom en del i serien Chuck, men er ikke noe velkjent fjes. 

Han har imidlertid et veldig pent fjes, og White Collar kommer til å gjøre fjeset atskillig mer kjent. 

Førsteinntrykket mitt av Caffrey og Burke er at de er overraskende på like fot til å være en ung, kjekk svindler og en middelaldrende gammeldags etterforsker. 
Burke styrer heldigvis unna gammeldags hovmod reservert senioretterforskere i politiserier, og er snarere en nysgjerrig og leken guttunge i voksendress. 

Ingenting å tape på overtramp 

Caffrey er den velkledte og kjekke unge mannen som kan sjarmere eller lure seg inn hvor som helst og som ikke trenger å forholde seg til loven. 
Han er jo allerede i lovens varetekt og har ingenting å tape på å begå grove overtramp i FBIs tjeneste. 

Parallelt etterforsker han sin kjærestes forsvinning, og det er Caffreys personlige motivasjon for å samarbeide med FBI. 
At kjæresten har etterlatt seg nærmest et skattekart som han må løse for å finne henne blir litt for Dan Brown for meg, men det er jo litt spennende óg da. 

White Collars manus tyr til litt vel lettvinte løsninger iblant. 

For eksempel unngår man at en bombe med mobilutløser ikke går av ved å konstant ringe til mobilen. 
DEN er i billigste laget, synes jeg. 
Og tilfeldighetene deiser ned gjennom taket med jevne mellomrom. 

Dette er definitivt lett underholdning, og er en krimserie som har fokus på figurene, ikke sannsynlighetsgehalten i plottet. 

Den lille stjernen 

Seriens lille men store stjerne for min del er svindleren Mozzie, spilt av Willie Garson. 

Garson får boltre seg fritt og uhindret som Caffreys muldvarpaktige venn, og replikkene hans kan ikke skrives, de må sies. 

Slikt er alltid herlig å se på tv, og jeg er ikke i tvil om at Mozzie vil få en stadig større plass etterhvert som serien utvikler seg. 

Utseende, ikke innhold 

De lettvinte løsningene får iblant skurkene til å se helt amatørmessige ut, og FBI likeså. 
Men det er ikke så nøye i en serie som White Collar, fokus ligger på Bomers elegante og sexy barberhøvelreklameansikt, DeKays dressmannutseende og alle de heite damene som kommer slengende innom. 

Fokus er på utseende, ikke så mye innhold. 
Perfekt følge for varme sommerkvelder og en forfriskning i glasset. 
White Collar er en strømlinjeformet og stilig serie som kan bli bedre. 

White Collar er i salg fra 11.5.2011, og anmeldelsen er basert på 6 av 14 episoder. 
",1
"Menneskelighet i en ulvetid
Den konsekvente sosialrealismens fremste forkjempere i europeisk film fornekter seg aldri. 
Men ørlite maniert denne gang. 

HANDLER OM: 
Lorna er en ung albansk kvinne, som har skaffet seg belgisk statsborgerskap gjennom et proforma-ekteskap med en narkoman. 
Hun drømmer om en liten forretning sammen med sin kjæreste, men til det trengs penger. 
Og Lorna er - nokså bevisst - en «vare»: 
Når hun først er blitt belgisk statsborger, er det hun som nå kan inngå proformaekteskap for å skaffe nestemann - en stenrik russisk gangster - hans nye statsborgerskap. 

DOM: 
De belgiske Dardenne-brødrene gjør det aldri lett - for noen. 
Gjennom filmer som «Løftet», «Sønnen», «Rosetta» og «Barnet» - med Gulløve i Cannes til de to sistnevnte - har de kompromissløst satt søkelys på de mest utsatte individer i det nye Europa, beskrevet forfallet, belyst desperasjonen - og forsøkt å finne den sanne menneskelighets vilkår. 

Så også denne gang. 
Filmen er en interessant filmatisk prøvelse, et ærgjerrig samtidsstudium og en oppvisning i ikke-glamorøs virkelighet. 

Men, også denne gang: 
Såpass utstudert i sine prøvelser og i sin tematikk, at man får en litt skurrende følelse av at den «naturlige» realismen denne gang viker noe for behovet for en «god historie». 

Men, bevares: 
Råsterkt og engasjerende, likevel! 

JON SELÅS 
",1
"Blackhat
Burde ha vært så mye bedre! 

Nettkriminalitet blir stadig mer aktuelt. 
Sånn sett, er Blackhat rett film til rett tid. 
Den burde bare ha vært så mye bedre! 

Regissør Michael Mann er inne på interessante spor, der vi ser hvordan datahacking brukes til grenseløs og verdensomfattende kriminalitet. 

Men historien går etter hvert over stokk og stein, med Chris Hemsworth som et nærmest parodisk fokus – en kombinasjon av datanerd og uslåelig actionhelt. 

Tvinges til å samarbeide 

Et kinesisk atomkraftverk rammes av hacking. 
Like etter angripes børsen i USA. 
Kineserne og amerikanerne tvinges motvillig til å samarbeide i etterforskningen. 

Den kinesiske agenten Chen Dawai (Leehom Wang) krever at hackeren Nick Hathaway (Chris Hemsworth) løslates fra fengsel for å bistå. 

Den påfølgende etterforskningen viser at angrepene kun var en forsmak. 

Hackerangrepene i filmens første del visualiseres overdrevent og litt retrokitsch. 
Hvor mange hovedkort og kretser trenger vi egentlig å se? 

Men interessen pirres. 
Det ligger en del spenning i jakten på hackerne, og hva deres motiver egentlig er. 

Jeg tror likevel ikke dette er særlig representativt for hvordan datakriminalitet etterforskes på. 
I den virkelige verden er det nok mye sitting med skjerm og tastatur, og ikke fullt så mye sniking, løping og skyting. 

Greit nok, dette er en underholdningsfilm, ingen dokumentar, men det slår meg likevel som litt absurd at en gjeng datahackere er like våpenkyndige og kamptrente som John McClane og Rambo. 

Kalde og distanserte figurer 

Chris Hemsworth må altså være både datahacker og actionhelt i denne filmen, en vanskelig kombinasjon som han ikke makter å gjøre spesielt troverdig. 

Hathaway tar på seg jobben kun for å få nedsatt sin egen fengselsdom, men kaster seg ut i langt større farligheter enn motivasjonen skulle tilsi. 

Det er også påtagelig å se hvor kalde og distanserte alle figurene i filmen er, et av regissør Michael Manns kjennetegn. 
Derfor blir en romanse mellom Hathaway og Dawais søster Lien (Wei Tang) en halvhjertet og unødvendig affære. 

Michael Mann er kjent for sin visualitet. 
Blackhat har ofte et litt billig preg over seg, der jeg tror fotograf Stuart Dryburgh har tatt i bruk små kameraer, der mobilitet har vært viktigere enn kvalitet. 

Skytescenene har kraftig lyd, men er skuffende dårlig koreografert. 
Dette er ikke akkurat Heat. 

Blackhat er en middels actionfilm med noen interessante elementer, men historien glir alt for ofte ut i det absurde, med kalde figurer som ikke engasjerer 
",0
"Lore
Sterkt drama om dagene etter Hitlers død. 

Det tredje rikets fall er bakteppet i den tyske filmen Lore, et sterkt drama om en søskenflokk som må ta seg gjennom et land i full kollaps etter Adolf Hitlers død. 

Jeg blir hensatt til 1945 på ytterst troverdig vis i en film som imponerer på flere måter. 

Følelsen av tid og rom er svært sterk, koblingen til naturen er både vakker og farlig på samme tid, og de unge skuespillerne er svært dyktige. 
Lore er absolutt anbefalt, men ikke til kos og hygge! 

Glitrende godt spilt 

Det er altså mai 1945, og de allierte har vunnet krigen. 
Taperne forsøker å gjenvinne fotfestet i en kaotisk situasjon, der alle samfunnsnormer er borte. 

Tenåringsjenta Hannelore (Saskia Rosendahl) og hennes søsken blir forlatt av sine foreldre, og tvinges til å ta seg gjennom landet for å komme seg til bestemorens gård ved Hamburg. 

De får følge av den unge mannen Thomas (Kai Malina), som Lore aner uråd med, men trenger sårt hans hjelp på reisen. 

Filmens fokus på barn som plutselig må bråvokse gjør inntrykk. 
Spesielt hovedrollen er en sterk prestasjon. 

Lores personlige reise fra å være troskyldig jente til å bli kvinne med et enormt ansvar er glitrende godt spilt av Saskia Rosendahl. 

Jeg liker også godt mysteriet rundt Thomas, godt spilt av Kai Malina. 
Er han til å stole på, eller hjelper han Lore og søskenflokken kun for sin egen skyld? 
Dette momentet er med på å øke spenningsnivået i filmen. 

Førsteklasses tidskoloritt 

Det er flere svært vakre bilder av tysk landsbygd i filmen, som foregår i naturen nesten hele tiden. 
Det gjør det selvsagt enklere for regissør Cate Shortland å skape illusjonen av 1945, men det er også gjort et svært godt arbeid på kostyme- og maskefronten. 

Tidskoloritten er førsteklasses, og gir et troverdig bilde av hvordan dagene etter Hitlers fall kan ha fortonet seg for vanlige tyske borgere. 
Beskrivelsen av et samfunn i oppløsning er god. 
All tilførsel av mat og klær er borte, det er alle og en for seg selv. 

Det er også forstemmende å se hvordan noen figurer fremdeles tviholder på drømmen om Hitlers overlegenhet, mens andre begynner å ane rekkevidden av hans handlinger. 

Filmens handling går stadig fremover, med nye og vanskelige utviklinger i hver sekvens. 
Jeg er med på reisen, som er like vond som den er interessant. 

Historien beskriver menneskers gode og onde handlinger under ekstreme omstendigheter, og skildrer det tyske folks bitre tapsposisjon i kjølvannet av andre verdenskrig. 

Lore er et velspilt, velfilmet og velregissert drama som fortjener å bli sett på kino! 
",1
"«Festen» fortsetter
Beskt morsom landsbyfest. 

HANDLER OM: 
Den danske småbyen skal feire sitt 750-årsjubileum. 
Æresgjest er byens største sønn, en operasanger. 
På kjøkkenet befinner unge Sebastian seg: 
Vakker, hemmet, stammende, samboer med dominerende jente. 
Han lever et prikkfritt liv, sterkt påvirket av at faren, et svin av en kunstner, tok sitt liv... 

DOM: 
Regissør Vinterberg gjorde et brakgjennombrudd med «Festen» (1998). 
Etter en blandet internasjonal karriere, er han nå tilbake på dansk jord, med ennå en «fest». 

Denne er både morsommere og mindre grotesk enn gjennombruddsarbeidet. 
Men fortsatt et meget beskt stykke filmmoro, med skarpe observasjoner om danskhet, kunstnersinn, livets livsfarlige minefelt - men fremfor alt: 
En ikke ueffen dyrking av kjærligheten. 

Det er velspilt, det hele. 
Sensuelt, også. 

«En helt kommer hjem» er på ingen måte en stor film. 
Men ganske stor i det lille. 
JON SELÅS 
",1
"Konstruert drama om en snill Will
Dette er et kroneksempel på hvor vanskelig det er å lage film av bare godhet. 

Det er så velment, det regissør Gabriele Muccino forsøker å få til. 
Men sentimentalitetsfaktoren blir etter hvert plagsomt høy. 

Italienske Muccino er tydeligvis klar over at det ikke er bare, bare å lage en to timers film om en mann som vil være snill og god. 
Følgelig lar han det lenge se ut som skatteinnkrever Ben Thomas (Will Smith) har ugler i mosen. 

Så lurer vi på det en god stund, hva slags ugler det er, mener jeg. 
Og hva den drepende maneten i akvariet skal brukes til. 
Hvorfor leter han opp sju mennesker som ikke har det så lett i livet sitt. 
Hva vil han med dem? 

Men fordi det egentlig ikke finnes noen krimgåte her, må regissøren omsider avsløre at dette skal bli et romantisk drama mellom Ben og Emily (Rosario Dawson). 
Will Smith får attpåtil vise fram de flotte musklene sine da han en natt lister seg inn for reparere et drog av en maskin i boden hennes. 
Visuelt fyll, spør du meg, men det øker følelsen av langdryghet. 

Så smører italieneren på med svulmende musikk og gylne bilder. 
Gåten som røper hva Ben vil gjøre med de sju menneskene, får omsider sitt svar. 

Men dessverre, plottet er så konstruert at jeg aldri blir berørt. 
Og Will Smith klarer aldri å fylle rollen som selvoppofrende soner. 
",0
"TV-anmeldelse «Curb Your Enthusiasm» (sesong 9):Middels grunn til begeistring 

Larry David: 
Seg selv lik, på godt og vondt. 

«Curb Your Enthusiasm», sesong 9 

Amerikansk komedie i åtte deler 

HBO Nordic 

Med: Larry David, Jeff Garlin, J.B. Smoove. 

Verdens mest jødiske mann er her igjen, etter en usedvanlig lang pause. 
Han har returnert til Los Angeles, etter et opphold i New York i sesong 8 (2011), og er trygt installert blant gamle, tålmodige venner (Richard Lewis, eks-kona Cheryl, spilt av Cheryl Hines, Jeff Garlin, Susie Essman og Leon Black, spilt av J.B. Smoove). 

Livet er tilbake i den ikke spesielt hardtarbeidende tralten. 
Larry David har en ny assistent (Carrie Brownstein fra «Portlandia»), og et nytt prosjekt på trappene: 
«Fatwa!», en musikalkomedie om Salman Rushdie (her ligger det muligens an til en gjesteopptreden senere i sesongen). 
Den skal han på talkshowet til Jimmy Kimmel for å snakke om. 

Les også: 
Seinfeld-skaper spøker med håret til Spieth 

Ellers? 
Han får kransen klippet av en maskulin lesbisk frisør, noe som selvsagt forårsaker en mindre katastrofe. 
Davids evner til å beherske selv de minst krevende sosiale interaksjoner er fremdeles absolutt ikke-eksisterende. 

På et eller annet tidspunkt, og i god tid før forrige sesong, gikk «Curb Your Enthusiasm» (som het «Ingen grunn til begeistring» da den gikk på norsk lineær-TV) fra å være en sylskarp og svært innflytelsesrik avantgarde-komedieserie til å bli en lettere geriatrisk forviklingskomedie. 
Dette inntrykket vedvarer. 

Kanskje er det de mange kopiene – de norske inkludert – som har slipt ned tennene dens. 
Kanskje er det fordi det for lengst er mulig å se mekanismene jobbe i Davids manus: 
Måten to til fire urelaterte hendelser skal gå opp i en høy og absurd enhet etter 30 minutter, en «callback»-tradisjon han perfeksjonerte allerede da han var den åndelige lederen for «Seinfeld» på nittitallet. 
(«Punchlinjen» i den første episoden er bokstavelig, men svak). 

Les også: 
Disse TV-seriene kan du glede deg til høsten 2017 

Kanskje er det rett og slett tiden og dens alvor som har løpt en smule fra Davids oppheng i alle ting trivielle. 

David – som fortsatt spiller en karikert utgave av seg selv med en nesten negativ karisma – er et geni, og utvilsomt sin tids største fornyer av TV-komedien. 
Men i 2017 er «Curb Your Enthusiasm» noe man småhygger seg med, fremfor noe man ler høyt – enn si blir utfordret – av. 

Passe gøy. 
Men det er grunn til å tro at vi har sett det beste fra ham. 

Anmeldelsen er basert på den første av åtte episoder. 
",0
"Snøhvit - nok en gang
Til tross for en kjærlighetshistorie, mellom Prinsen og snøhvit, selvfølgelig, og en viss, larmende munterhet fra de sju dvergenes side, er det noe kjølig over denne filmen. 
Noe kjølig og konstruert. 

Selveste Julia Roberts spiller dronningen, Snøhvits stemor. 
Hun blir bare ironisk og bitchy, aldri isnende grusom, slik hun er det i Walt Disneys helaftens tegnefilm fra femtitallet. 
Og Snøhvit (Lily Collins) har ikke den rene stråleglansen, både sporty og vakker, som i tegnefilmen. 
I denne utgaven er hun søt og kvikk, som en flink håndballspiller. 

Tyngdepunket er noe forflyttet her, det dreier seg i første omgang mest om dronningen, senere hen om hvordan det kom til at Snøhvit havnet hos dvergene. 

Kvikt regissert, især actionscenene, men det hele når aldri utover stemplet ""God gatekjøkkenmat"". 

Som du vel forlengst har forstått: 
Undertegnede foretrekker tegnefilmen fra femtitallet. 
",0
"Et elektrisk stykke filmarbeid
Men «Five Minutes of Heaven» ofrer flyten og rytmen. 

||| 
FILM: 
På 70-tallet, i en liten by utenfor Belfast, skjøt og drepte den 17-årige protestanten Alistair Little broren til katolske Joe Griffin, foran øynene på 11-åringen. 
I voksen alder har de begge latt seg dybdeintervjue av manusforfatter Guy Hibbert, og latt ham bruke de virkelige navnene deres i en film om et tenkt møte mellom de to. 
I virkeligheten har de ikke sett hverandre siden drapsdagen. 

Ofrer flyten 
Når en film presenteres med merkelappen «basert på en sann historie» er det grunn til å være på vakt. 
Man må nærme seg forsiktig og holde fluktrutene åpne. 
Ofte må det kompromisses heftig, for heftig, når virkeligheten skal tilpasses filmdramaturgien. 
Av disse har «Five Minutes of Heaven» et mer eggende premiss enn de fleste, og regissør Oliver Hirschbegel («Der Untergang») viser seg villig til å ofre den dramaturgiske flyten i filmen for å være tro mot de to menneskeskjebnene i sentrum. 

Den første halvtimen er den beste, et elektrisk stykke filmarbeid som skildrer den febrilske fomlingen til fire naive kompiser som gjør sitt livs verste valg for å vinne anseelse på puben. 

Brå harmoni Resten av filmen, som følger voksne Alistair (Liam Neeson) og Joe (James Nesbitt), er en samvittighetsfull og sober fortelling som særlig skjemmes av to trekk: 
Det snakkes for mye og for lenge, det forklares i altfor stor grad hva som foregår i hodet på de to, gjennom de ubeskrivelig irriterende indre monologene som filmen burde vært foruten. 
Og sluttens brå harmoni virker påklistret. 

Hirschbegel setter Neesons litt forutsigbare melankoli opp mot Nesbitts eksplosive uro, og klarer, trass i den ulidelige snakkesaligheten og den tidvis umusikalske rytmen, å gi et ettertenksomt og troverdig bilde av en konflikt som var nærmere og blodigere enn vi liker å tenke på. 
",1
"«Trekant»:Pute-TV er tilbake 

Sex på TV er fremdeles flaut. 
Men «Trekant» er lett underholdende mellom rødmerundene. 

«Trekant», sesong 2 NRK3, onsdager kl. 21.30 

Ett år etter at første runde «Trekant» på NRK3 skapte seerrekord på kanalen, klagerekord til Kringkastingsrådet og rødmerekord foran skjermen, er fenomenet tilbake. 

Denne gang er det 20-årige Even Jørs, 21-årige Johanna Zamble og 20 år gamle Benjamin Silseth som skal lære at «det er mye mellom null og knull». 

I første program får de en ilddåp med henholdsvis opplæring i erogene soner, kurs i burlesquedans samt klinekurs. 

Sistnevnte, med halvminutters lange, statiske sekvenser der Benjamin kliner med et testpanel, komplett med slafse- og smaskelyder, gir akutt behov for å ha store sofaputer i nærheten. 

Det eneste nye i denne runden, foruten programlederne, er at klippingen har blitt mindre krampaktig frenetisk. 
Nå henger det mer sømløst sammen. 

Mye av kritikken mot den første sesongen gikk på at serien manglet et perspektiv av etikk, moral og følelser. 

Dét har ikke NRK tilført i denne gangen heller. 
«Trekant» handler fremdeles bare om hva det er mulig å gjøre og hvordan du kan gjøre det. 
Om du vil gjøre det er opp til deg. 

Premiereepisodens avsluttende visdomsord er «God sex er mer enn bare penetrering». 
Men underveis har den også vist menn på pub som tar mobilbilder av en halvnaken Johanna som er utfordret til å opptre i brystdusker, fjær og champagne for å kjenne selvtillit, og Even som lærer av en sexolog at damer synes det er deilig å bli dasket på baken. 

Selvtillit og tabubryting er to fine ord, men det oppleves ikke som veldig grensesprengende å observere at bilder av lettkledde unge jenter lett kan havne på nett, eller å se menn som smilende klasker damer på baken. 

I disse voldtektsdebatt-tider må jeg innrømme at den moralske grinebiteren i meg skulle ønske Rikskringkastingen kunne gi oss et program for unge som handlet om holdninger og grensesetting, i tillegg til grensesprengning. 

Men som et program som lettbeint skal informere unge om seksuelle muligheter, funker «Trekant» helt greit. 

Anmeldelsen er basert på første episode. 

INGVILL DYBFEST DAHL 

«Trekant»-debutantene hevder at den omstridte sex-serien, som nå blir enda drøyere enn sist, handler like mye om å sette grenser som å teste dem ut. 
Her kan du se klipp fra den nye sesongen, og intervju med programlederene. 
<br><br>Se også: <a href=""http://www.vgtv.no/#!id=46043"" 
>Programlederne var nervøse før pressevisningen</a> 
",1
"Natural Born Star
Fantastisk dokumentar om Fred Robsahm (1943-2015). 

Natural Born Star forteller den klassiske historien om han som får alt, for så å miste det. 
Og alt er dessverre sant. 

Regissør Even G. Benestad har laget en fantastisk dokumentarfilm som er innom de fleste sinnsstemninger. 
Den er blant annet morsom, rørende, spennende og trist. 

I fokus står en mann som vi ender opp med å synes så enormt synd på. 
Det skjærer i hjertet å få servert denne utrolige historien, som fortelles drivende godt gjennom smart redigering av gamle og nye bilder, lydlagt av Kaadas herlige soundtrack! 

Tilfeldig filmstjerne 

Fred Robsahm fra Lillesand lengtet etter havet, men ble i stedet filmstjerne i Italia på 1970-tallet. 
Han ble oppdaget tilfeldig på ferie i Roma av en italiensk produsent. 

Det ble begynnelsen på eventyret, som toppet seg med den lidenskapelige kjærligheten til den vakre filmstjerna Agostina Belli. 

Men denne dokumentaren viser med all tydelighet at skjebnen kan være lunefull. 
Og for Fred Robsahms del, skulle den til og med være direkte ond! 

Enorm kontrast 

Selv om det er en trist historie, er filmen ofte morsom. 
Fred er tydelig merket av de siste 20 harde årene, hvor han har brent lyset i begge ender, men viser seg også å være en fyr med humor og selvironi. 
Han er litt av en figur, og det er ikke rart at han stikker seg ut i Lillesand. 

Samtidig er det sterkt å se den enorme kontrasten mellom den slitne Fred i dag og den utrolig kjekke fyren vi møter i de gamle filmklippene. 
Det er nesten vanskelig å tro at det er samme mann. 

Men av og til ser vi det brenne i Freds slitne øyne, som når han snakker om sin tapte kjærlighet. 
Og vi aner at dette er nøkkelen til alt. 

Even G. Benestad har gjort en kjempejobb med å fortelle historien gjennom en miks av gamle og nye bilder. 
Han har blant annet brukt klipp fra Fred Robsahms 70-talls-filmer for å dramatisere hans egen historie og hendelser i nåtiden. 

Det har en utrolig god effekt, spesielt når filmen nærmer seg sitt emosjonelle klimaks. 
Jeg ble faktisk svært rørt over Freds skjebne, og hvordan han blir stilt ansikt til ansikt med den. 

Jeg åpner for muligheten av at Benestad vrir litt på sannheten for dramatisk effekt, men det må være lov i en film som denne. 

Fantastisk musikk 

Til slutt må jeg berømme Kaada, som har levert sitt aller beste soundtrack til denne filmen. 
Han leker seg med herlig 70-talls funk, spaghettiwestern og svulstige toner som Morricone ville vært stolt av. 

Dette er et lysende eksempel på hvordan musikk kan løfte en filmopplevelse flere hakk. 
Så jeg anbefaler deg virkelig å se Natural Born Star, et av årets store høydepunkter! 

Oppdatering: 
Fred Robsahm døde 26. mars 2015 
",1
"Ja til utfordra synlighet
Oppfølgeren til «Hollow man» ble sendt direkte på video i USA, men det skal vi ikke la oss imponere av. 

Filmen er ikke plagsomt velspilt, og spesialeffektene kommer bare til å imponere Ramses III – men handlingen har en småsentimental spenningssjarm som gjør at man aldri ser seg fortvilet om etter «Brødrene Karamazov». 
Peter Facinelli, som virkelig aldri har gjort noe som er viktigere enn værmeldinga, spiller etterforsker, og den usynlige Christian Slater, med bedre mimikk enn noensinne, går rundt og tar livet av vitenskapsfolk. 
Han truer også sivneket Laura Regan, som må beskyttes. 
Derfor kidnapper Facinelli henne fra politistasjonen i en Mustang med samme lyd som Paul Robeson, mens Slater jakter på serum, som skal gjøre at du ser ham. 

På et hjørne står en helsefrik og roper «Bacon er mord». 
Kevin Bacon var morderen i den første filmen. 

Den eneste innvendingen mot filmen er at usynlige mennesker nødvendigvis går nakne omkring, og Seattle er en kald by. 
I virkelighetens verden ville med andre ord en usynlig mann ha snørra ned natten og nyst som en pepperkokk, og følgelig ville usynligheten vært moderat. 

På den annen side: 
Hvor mange usynlige folk treffer vi egentlig i virkelighetens verden? 
",0
"Denne serien bør du ikke se med magen full av julemat
Grufulle torturscener i Kit Haringtons «Gunpowder». 

​Tittelen kan lure deg til å tro at det dreier seg om en westernserie, men i Storbritannia er «The Gunpowder Plot» barnelærdom, med feiringen av Guy Fawkes’ Night 5. november hvert år. 
Fawkes ble tatt på fersken i 1605, like før han skulle til å sprenge kongen og parlamentet i lufta. 

Dette er en historie med eksepsjonelt mye sprengstoff, og attentatplanene har inspirert en drøss med populærkulturelle fortellinger. 
Mest kjent er «V for Vendetta», og Fawkes-maskene fra filmen har siden blitt adoptert av flere anarkistiske bevegelser, blant dem hackergruppa Anonymous. 

Utgangspunktet er krigen mellom det protestantiske England og katolske Spania, som gjorde britiske katolikker til en forfulgt minoritet. 
Fawkes og hans medsammensvorne var motivert av undertrykkelse og sterk gudstro. 
Med andre ord handler det om hellig krigføring, blandet sammen med kamp om troner, og med bestialitet og terror som resultat. 

Groteske scener 

Hovedpersonen i «Gunpowder» er ikke Fawkes, men komplottets leder Robert Catesby (Kit Harington). 
Vi møter ham midt i en illegal katolsk messe hjemme hos tanten hans, idet kongens menn omringer huset. 
Tre prester gjemmer seg raskt, men den ene blir funnet, og det ender med offentlig henrettelse både for ham og husfruen. 

Den grufulle scenen inkluderer avkuttede lemmer og tarmer som trekkes ut av buken på et levende menneske – en av flere scener i serien du kanskje ikke vil se med magen full av julemat (den kan fort komme opp igjen). 

Selv om man fortsatt feirer dagen de ble avslørt, har Guy Fawkes og Kruttsammensvergelsen vært helter i popkulturen. 
Så også her, hvor fiendebildet er overraskende endimensjonalt til å være en serie fra 2017. 
Attentatmennene er unge, vakre og modige, mens motstanderne er slu, ondskapsfulle og langt mindre tiltalende. 
At katolikkene også kunne være grusomme, får vi rett nok eksempler på når Catesby drar for å be om støtte fra spanjolene, og blir vitne til heksebrenning. 
Men sympatien er trygt plantet hos ham. 

Jon Snow-kopi 

Kit Harington, som også er co-produsent på serien, spiller Catesby som om han bare er innom i en pause fra «Game of Thrones»-settet, og har tatt på seg en morsom hatt. 
Hans Catesby ligner Jon Snow på en prikk, med det samme plagede ansiktsuttrykket og den dype stemmen. 
Også i denne serien er han leder for et hellig overbevist brorskap, og rollen framstod kanskje perfekt for ham. 
Men uten det episke bakteppet til en diger fantasyserie, virker han teatralsk og litt stiv, og replikkene pompøse. 

Den vinnende personligheten Catesby skal ha hatt, som gjorde ham i stand til å rekruttere 12 menn som alle var klare til å gå i døden med ham, er vanskelig å få øye på. 

Får ikke fyr 

Anne Vaugh (Liv Tyler) er seriens kvinnelige alibi, og en stereotypisk rolle: 
Den fromme kusinen til Catesby, som forgjeves forsøker å stagge opprøret («Det er mord dere planlegger!»). 
Mens Guy Fawkes (Tom Cullen) er mutt og mystisk inntil det parodiske, alltid med ansiktet halvt i skyggen og én hånd på sverdet – mannen som gjennomfører der andre prater. 

Som underholdning fungerer det fint, og spenningen er på plass, blant annet takket være en interessant vri på det anonyme brevet som til slutt avslørte sammensvergelsen. 

Men aktualitetspotensialet som ligger og ulmer i denne historien, får aldri skikkelig fyr. 

Religionskrig, terror og frigjøringskamp, unge menn på selvmordsoppdrag – resultatet kunne blitt langt mer brennbart, hvis historiefortellingen var litt mer nyansert og litt mindre tragisk heltestykke. 
",1
"Bates Motel S01
Meir ein hyllest til «Twin Peaks» enn «Psycho». 

(Anmeldinga er basert på dei tre første episodane.) 

Det er gjort mykje rart i kjølvatnet av Hitchcock-filmen Psycho. 
Skrekkfilmen frå 1960, om ei ung kvinne som tek inn på eit landevegsmotell med ein litt shady eigar har ført til tre – 3 – dårlege oppfølgjarar, der Anthony 
Perkins speler i ei eller anna form i alle – som mammagut og motellverten Norman Bates. 

TV-serien Bates Motel vil i staden fortelje historia før filmen, då Norman var ung, og mora tek over det som seinare skal bli – nettopp – Bates Motel. 

Men ikkje forvent etterkrigsstemning. 
For å unngå å vere fanga i Hitchcocks univers, og for å fjerne seg litt frå den klassiske filmen, er serien sett til notida. 

Gode hovudroller 

Trass at det er USA anno 2013, og ikkje 1960, er det framleis mange kjende element. 
Norman er framleis ein litt sosialt utilpass sjarmør, og mora hans styrer framleis livet hans – kanskje litt meir naturleg ettersom han no er 17 år. 

Og på toppen av bakken bak Bates Motel er det eit særs gjenkjenneleg, gammalt, krokete hus. 

I hovudrolla speler ein overraskande inspirert Freddie Highmore (Charlie og Sjokoladefabrikken), som må stride med både forholdet til si kontrollerande mor, samt heilt vanlege high school-utfordringar. 
Highmore plukkar opp dei heilt riktige elementa frå Perkins rolle – spesielt blikket som skiftar frå blygt til intenst på ein augneblink. 

Dette lover godt for den 21 år gamle skodespelaren i hans første storrolle sidan familiefilmen Spiderwick-krønikene i 2010. 

Vera Farmiga kan vere minst like intens i rolla som hans mor, Norma, og skaper ei nerve som til tider får serien til å dirre som ein gitarstreng. 
I sesongens første episode legg ho grunnlag for mykje av koplinga mot filmen, og samtidig mykje av forklaringa på Normans – korleis seier eg dette best ... – interessante forhold til mora si (nudge, nudge, wink, wink). 

Bakteppet utviklar seg 

Men første episode er ikkje den beste starten på serien, her verkar universet nesten å vere litt for drøymande. 
Dei lokale jentene er nesten litt for ivrige på å ynskje Norman velkomen i gjengen. 
Men han har tydelegvis ikkje berre ei sterk tiltrekkingskraft på det kvinnelege kjønn, han har òg ei evne til å finne mysterium – noko småbyen Fairvale er full av. 

I dei to neste tek det seg opp, byen utviklar seg frå å vere eit flatt bakteppe til å bli ein litt Twin Peaks-aktig stad – den idylliske tømrarbyen med ei mørk underside. 
Ved sidan av Normans utvikling til den figuren me kjenner er det tydeleg at det er byens mange mysterium som skal halde på merksemda vår. 

For det er verken billege skvetthopp eller dei største horrorscenene Bates Motel fokuserer mest på (sjølv om dei finst, TV-serien går ikkje seint på kvelden utan grunn). 
TV-serien har allereie fått klarsignal for ein andre sesong, og det er nok naturleg at historiene i småbyen vil stå meir i sentrum fram mot ein eventuell slutt på serien. 

Men heilt Hitchcocksk er det ikkje 

Forløparar – eller «prequels» om du vil – er i vinden, og i løpet av året kjem me òg til å få forhistoria til seriemordaren i Nattsvermeren i TV-form. 
Allereie har me fått forhistoria til The Wizard of Oz, i Sam Raimis Oz: 
The Great and Powerful. 

Dersom du venter deg Hitchcockske vendingar kan du raskt bli skuffa. 
Skaparane av Bates Motel har fleire gonger sagt at serien ikkje er direkte knytt til filmen – heller boka – og slik sett er det kanskje ei ulempe for serien å ha knytt seg opp mot ein legendarisk filmskikkelse. 

Samtidig, etter tredje episode har eg lyst til å sjå meir. 
Godt skodespel i kombinasjon med ein mystisk småby veg delvis opp for ein nesten litt for eventyraktig start på serien. 
Og trass ei litt splitta personlegdom – frå manusforfattarar på så ulike ting som Lost og Friday Night Lights – har den teke tak i meg. 

Og det er vel kanskje det ein mystisk serie som dette skal? 

Første episode av Bates Motel starter på NRK3 i kveld klokka 22.25 (og 02.30). 

(Anmeldinga er basert på dei tre første episodane.) 
",1
"Invasjonen
Unødvendig inkarnasjon. 

Den klassiske sci-fi-romanen ”The body snatchers” fra 1955 er filmatisert tre ganger før. 
Men den siste inkarnasjonen, som bare heter ”Invasjonen”, føles unødvendig. 

Farlig smitte 

Nicole Kidman ligner mer og mer på en dukke, og vakler på høye hæler gjennom en historie som krever et par solide joggesko. 

Regissør Oliver Hirschbiegel er langt unna kvaliteten han viste med sine tyske filmer ”Eksperimentet” og ”Der Untergang”. 
Sånn går det av og til når geniale regissører lures til Hollywood! 

Ei romferje styrter til jorden med en smitte fra verdensrommet om bord. 
Myndighetene sier det er influensa. 
Men doktor Carol Bennell (Kidman) er en av de som får mistanke om at noe langt farligere er på gang. 

Mennesker rundt henne virker plutselig kalde og følelsesløse. 
De er ikke lenger seg selv. 
Og snart utkjempes kampen mot en usynlig fiende som tar over samfunnet i det skjulte. 

Plastikkheltinne 

Nicole Kidman får ha meg unnskyldt, men det begynner å bli litt vanskelig å ta henne skikkelig seriøst. 
Hun er blitt for plastikk i trynet og barbie-dukkete i fasongen. 

Filmen handler altså om å skille mennesker fra ikke-mennesker, men så er den utstyrt med en hovedperson som ikke ser ut som et ekte menneske til å begynne med? 
Det er et dårlig trekk. 

Det er mulig Nicole Kidman fremdeles trekker folk til kinosalen, men denne filmen hadde trengt ei virkelig heltinne av kjøtt og blod, ikke silikon og botox. 

Lite troverdig 

”Invasjonen” har noen gode ideer å komme med. 
Noen og enhver kan filosofere litt over måten verdenssituasjonen utvikler seg på, ettersom den usynlige fienden sveiper over kloden. 

Andre deler av manuset er så dumt at det ikke henger på greip. 
Som når en romdrakt-kledd ekspert på smittesykdommer besøker et infisert område med vrakrester i begynnelsen. 

Så går han ut, tar av seg drakten, beveger seg mot bilen, blir stoppet av ei jente som gir ham en vrakdel hun fant på taket sitt, som han tar på, stikker seg og blir smittet. 
Dette skulle altså være en ekspert! 

Følelsesløs 

Jeg håper ikke dette er filmen som ødelegger Oliver Hirschbiegels muligheter til å lage flere skikkelig gode filmer med Hollywood-budsjett. 

Men det kan fort bli det. 
”Invasjonen” er ikke særlig spennende, og virker like følelsesløs som historiens fiender. 
Det er som om de leker thriller. 

Manuset greier til og med å gjøre Daniel Craig uinteressant i den andre hovedrollen, som jeg altså så vidt nevner mot slutten av denne anmeldelsen. 
Jeg hadde nesten allerede glemt at han var med 
",0
"Fornøyelig historietime
Fargerik historie-moro for hele familien. 

Dette er en koselig historie om en genial hund og hans menneskelige adoptivsønn. 
Hunden Mr. Peabody er en sann mester i omtrent alt, og har derfor temmelig høye ambisjoner for sønnen. 
Blant annet har han bygget en tidsmaskin for å sikre barnet en mest mulig realistisk historieundervisning før skolestart. 
Innledningsvis får vi se hvordan den velvillige dronning Marie-Antoinette serverer de tidsreisende hvert sitt kakestykke, mens hun framfører setningen hun er mest berømt for. 
Etter å ha unnsluppet giljotinen, setter hund og sønn kursen hjemover for å forberede første skoledag. 

Der skjærer det seg imidlertid allerede i første time, når Sherman finner det for godt å briljere med sine kunnskaper om USAs første president. 
I samme slengen ydmyker han sin vakre (og hevngjerrige) klassevenninne Penny, noe som fører til et lite slagsmål, med påfølgende advokatinnblanding. 

For å prøve å redde situasjonen, inviterer Mr. Peabody Penny og sosseforeldrene hennes på en forseggjort gourmetmiddag. 
Mens hunden underholder de voksne, krangler ungene på rommet, og det ender med at de rapper tidsmaskinen. 
De møter Tut Ankh Amon, Leonardo 
Da Vinci og svinger innom den trojanske hesten, for å nevne noe. 
Det er morsomt, fargerikt, og med akkurat passe mengder slapstickhumor. 

I den grad filmen har en skurk, er det en den ufyselige barnevern-dama, som mener at en hund ikke kan ha omsorgen for et barn. 
Ikke akkurat et veldig kontroversielt standpunkt i virkeligheten, men i denne konteksten er hun bare urimelig og sur. 

Det er godt mulig at vi skulle ha lest en eller annen slags ""sku ikke hunden på hårene""-moral ut av denne historien, men noen ganger er det best å ikke tenke for dypt på innholdet, og heller bare la seg underholde. 
Og det er ikke noe problem i selskap med denne gjengen. 
",1
"Jeg nekter å tro det ikke var rus inne i bildet da denne ideen ble unnfanget
«The Romanoffs» er snåle saker. 

Det har vært stille fra «Mad Men»-skaper Matthew Weiner etter at siste episode gikk på luften for over tre år siden. 
Det er lett å forestille seg prestasjonsangsten man må lide av når man skal følge opp det som kanskje er historiens beste tv-serie. 
(Uenig? 
Jeg møter deg til duell ved daggry.) 

Snåle saker 

Det kan synes som om Weiner har valgt å møte den uunngåelige «ikke like bra som sist»-sammenlikningen med å gå i en retning som gjør det vanskelig å sammenlikne denne «vriene andreserien» med noe som helst. 
For dette her er snåle saker. 
Ikke nødvendigvis på et mikronivå, men på et overordnet, konseptuelt et. 
Noe av det jeg er mest nysgjerrig på med antologiserien «The Romanoffs» er hvordan i huleste Weiner kom på dette konseptet. 

For der de fleste andre antologiserier (som er så i vinden om dagen) gjerne hektes sammen av en setting (småbyen i «Fargo»), en sjanger (kølsvart krim i «True Detective», moraliserende sci-fi i «Black Mirror») eller et ensemble («American Horror Story»), er mørtelen som binder mursteinsepisodene (90 minutter per stykk, puh!) sammen her at episodenes hovedkarakterer alle hevder å være etterkommere av den russiske tsarfamilien Romanov – et av de mest brutale, seiglivede og myteomspunne dynastiene i verdenshistorien, som fikk sitt tragiske endelikt foran bolsjevikenes geværmunninger etter den russiske revolusjonen. 
Jeg nekter å tro at det ikke var rus inne i bildet da Weiner kom på denne ideen. 

Hespetre 
I 

Hver episode er en enkeltstående, avsluttet novellefilm, noe man på sett og vis kan hevde «Mad Men» også var. 
Men til forskjell fra den endrer «The Romanoffs» setting, karakterer og rollegalleri fra gang til gang. 

Første episode foregår i Paris, der det gamle hespetreet Anushka (en fenomenalt bitchy Marthe Keller) nekter å avgå ved døden, til den store frustrasjonen til nevøen (Aaron Eckhart) som håper å arve henne. 
Situasjonen tilspisser seg ytterligere når hennes nye pleieassistent Hajar (Inès Melab) viser seg å være noe så vederstyggelig som en hijabbærende muslim, som attpåtil hevder hun er en ekte franskkvinne. 

Romanov-cruise 

Neste episode flytter seg til USA, der Michael Romanoff, en bedriten kladd av vandrende mannlig selvberettigelse og -medlidenhet, patetisk machoposering og libidostyrte valg (spilt av en glitrende Corey Stoll fra «House of Cards), går i parterapi med sin hardt prøvede kone Shelly (Kerry Bishé). 
Når Michael av ymse, selviske grunner blir «nødt» til å stå over et felles cruise de skal på, og Shelly reiser alene, begynner ting virkelig å bli koko. 
Cruiset er nemlig en slags kongress for alle som hevder å være av Romanov-slekt, og er på sett og vis vel så dekadent og hedonistisk som adelen det prøver å appropriere, med et stusslig lag av kunstig, Disneyworld’sk rollespill på toppen, der ingen ser den patetiske ironien i å påberope seg å være av tsarslekt og så samtidig ville la seg avfotografere foran et gigantisk, kunstig Fabergé-egg. 

Cruise-arrangementet beveger seg nok veldig nærme det Weiner ønsker å si med serien, den er en smakløs, grell kommersialisering av ikke bare tragedien som endte dynastiet, men av de fire hundre åra det tyranniske regimet – som strengt tatt representerte det verste menneskeligheten har å by på – hersket, inntil de ble erstattet av et annet, men minst like ille tyranni. 
En romantisering som gir gjestene mulighet til å kunne gå rundt og minne seg selv på at de en gang var noen, og i logisk forlengelse av det, fortsatt er det. 
Disse menneskene ønsker å opprettholde et narrativ om at de står på kjempers skuldre, og sånn sett er mere verdt enn vanlige folk, og følgelig kan tillate seg å oppføre seg som selvutnevnte aristokrater på toppen av verden – en verden som var mye bedre før, før man plutselig skulle la Gud og hverkvinne få sin bit av kaka. 

Som den oversentimentale klubsbsangerinnen synger under gallamiddagen: 
Those were the days, my friend. 

Ingen høyere enhet 

Det er i enkeltscener, detaljer og tematiske bindinger som dette «The Romanoffs» briljerer. 
Den er kompleks og utfordrende, men samtidig rasende morsom på en subtil måte. 
Og akkurat som «Mad Men» har den en sylskarp observasjonsevne som avkler borgerskapets staffasje på et vis som får meg til å le høyt, sette latteren i halsen og bøye hodet i skam på samme tid. 

Men i motsetning til sin forgjenger er det dessverre sjelden serien går opp i en høyere enhet på samme måte som «Mad Men» gjorde. 
Episodenes lange spilletid ber om en større investering enn den gjør seg fortjent til, og spesielt de to første episodene har en tendens til å kløne det til for seg selv, basere viktige vendepunkter på litt for lettvinte løsninger, eller til å spille i overkant mye på matte, utbrukte troper om kåte, fjottete menn og yngre kvinner. 

Hespetre II 

Sånn sett er seriens tredje episode et kjærkomment avvik, og utvilsomt den beste av de jeg har fått se. 
Her er vi på innspilling i en østerriksk landsby, der en miniserie om Romanovene skal spilles inn, en skikkelig europudding under arbeid. 

En Hollywood-diva («Mad Mens» Christina Hendricks) hyres inn for å erstatte hovedrollen som ble byttet ut under litt uklare omstendigheter, og oppdager straks at noe veldig merkelig foregår på filmsettet til regissøren, en tidligere europeisk diva, spilt av Isabel Huppert. 

Med undertoner av Hitchcock og Polanski utfolder en maktkamp mellom de to kvinnene seg, som er noe av det mest underholdende jeg har sett på lenge. 
Hendricks er som vanlig fabelaktig, og hvis du trodde tidligere nevnte Marthe Keller tok bitching til et nytt hespetre-nivå skal du bare se hva Huppert er i stand til å gjøre. 
Wow. 

Her ser vi omsider den gamle «Mad Men»-magien i spill, og får samtidig bekreftet at samme hvor treffende observasjonsevne, nennsomt detaljfokus og virkningsfull symbolbruk man har, fungerer det aller best når det hektes på en medrivende historie. 

(Anmeldelsen er basert på de tre første av totalt åtte episoder.) 
",1
"Dansk satiriker skaper moralsk kvalme
Dansk satiriker har laget en dokumentar om hvordan man i Afrika kan kjøpe seg et diplomat-bevis. 

Regi: 
Mads Brügger. 
Med: 
Mads Brügger, Eva Jakobsen. 
Manus:Maja Jul Larsen, Mads Brügger. 
Danmark 2011. 
1 time 37 minutter. 
Aldersgrense: 
Tillatt for alle. 

At en film er ubehagelig å se, betyr ikke automatisk at dener dårlig. 
Her kommer dokumentaren som gir kvalmefornemmelser, men som er såoriginalt laget at den får en 6-er. 

Nå vet vi fra før at hvit kolonialisme ikke har sluppet taki Afrika. 
Leonardo DiCaprio spilte i 2006 en kynisk diamantsmugler i EdwardZwicks spillefilm «Blood diamond» og fikk til fulle fram hvordan Vestenutnytter afrikanske lands rikdom og tragedier. 

Det absolutt nye som satirikerenog filmskaperen Mads Brügger så slående levendegjør, er at man via europeiskemellommenn kan kjøpe seg et diplomatbevis i Afrika. 
Nytten av et slikt pass eråpenbar for folk med tvilsomme hensikter: 
En diplomatkoffert kan brukes til å frakteubegrensede mengder av dollar og diamanter over landegrensene uten å fåubehagelige spørsmål i tollen. 

Det som skaper den moralske kvalmen, er synet av dansken somtilsynelatende ubesværet ikler seg rollen som dominerende og selvsikker hvitdiplomat, spjåket ut i ridestøvler, solbriller og en feit sigar. 
Måpende serjeg ham spille sitt falsknerspill: 
Offisielt framstiller han seg som Mr.Cordzen, liberiansk konsul til Den sentralafrikanske republikk (SAR). 
Der vil han etablere en fyrstikkfabrikk forå gi arbeid til en pygméstamme. 

Men overfor oss seere synliggjørhan straks sitt skjulte eksperiment – å se hvor nært han kan komme endiamanthandel og bli en smugler av glitrende edelsteiner. 

Farsen får deg til å le, men latteren setter seg i halsen.Regissøren får til fulle vist hvordan korrupsjon fungerer, både på toppen ifredsprisvinner Ellen Johnsen SirleafsLiberia og i SAR, nabostaten til Kongo. 

Men han får også fram hvordan landene er brikker i andremakters hender, som den tidligere koloniherren Frankrike. 
Det sterkeste erlærdommen fra den hvite etterretningssjefen i SAR,en tidligere fransk leiesoldat. 
Ved bruk av skjult kamera gir Brügger oss engrell innsikt i franskmennenes kyniske spill for at republikken aldri skalkomme seg ovenpå: 
«Legg en stein i skoen». 
Les: 
Skap alltid et opprør ute ijungelen slik at afrikanerne har noe å holde på med. 

Skjult kamera er én ting. 
Hva damed all den åpne filmingen – hvordan tillot afrikanerne å bli foreviget sammenmed Mr. Cordzen? 
Gjennomskuet de ham ikke? 
Eller lurer Brügger oss med eniscenesatt mockumentary? 

Jeg velger å tro på forklaringenhan ga meg i et intervju: 
Mr. Cordzen presenterte sin kameramann Johan StahlWinthereik som sin presseoffiser. 
Dermed brydde ingen seg om at han brukte etdigitalt kamera. 
De trodde fotografen bare tok stillsfoto og skjønte ikke athan filmet. 
Slik får vi se diplomaten dra rundt i hovedstaden Bangui og inn ibushen til gruvene der diamanthandleren Mr. 
Gilbert henter sine verdifullevarer. 

Mot slutten stiger temperaturen skikkelig.Er diplomaten og dermed dokumentaristen i ferd med å miste kontrollen? 
På settog vis, ja. 
Den innsikten filmen hans så ettertrykkelig gir, er denne: 
DSR eret samfunn på kanten av stupet. 
Å drive geskjeft her – på ærlig eller lysskyvis – er en lek med livet som innsats. 
En normal årsak-virkning-struktur finnesikke. 
Alle lever i frykt, fra øverst til nederst. 
Som den indiske konsulen ifilmen sier advarende: 
Plutselig står noen i rommet ditt en natt og vil ha allepengene dine. 

Se og lær. 
Du våger aldri å gjøredet Brügger gjorde. 
Vi vet hvordan det gikk med to nordmenn i Kongo. 
",1
"Den stilige kreft-komedien
Komedien ""50/50"" er en komedie om en mann som kanskje dør av kreft, og den skulle egentlig ha blitt ille. 
MenJoseph Gordon-Levitt er en spesiell skuespiller, og Seth Rogen kan også være rørende. 
Dette blir en vittig tåre-triller. 

""50/50"": 
Amerikansk dramakomedie. 
2011. 
1 time, 40minutter. 
11 år. 
Regi: Jonathan Levine. 
Med: 
Joseph Gordon-Levitt, Seth Rogen,Anna Kendrisk, Bryce Dallas Howard, Anjelica Huston. 

Du skal være ganske sur på verden og hans tilhengere forikke å bli hjelpeløst rørt av en vellaga kreftfilm. 
Det er med sykdom som medhester i krigen (War horse). 
Du ser at filmskaperen er en ubønnhørlig manipulator som fårhesten til å kikke deg så zoologisk korrekt inn i sjela at han likner enendorfinskadd Grand Prix-deltaker og det er rett før han hojer ”for et herligpublikum”. 
Men når de flinke gjør sånt, da er det forløsende, filmantropiskkorrekt som en Mandela-hyllest, og du gir deg. 
Ja, hest, tårene mine triller.Jeg skal aldri spise pølser mer. 

”50/50” har egentlig laga sin egenmotbakke. 
Han heter Seth Rogen og deltar lojalt i amerikansk film som envelbrukt hemorroide-vits for at de med mellomfag i snurpemunn skal føle segakutt uvel. 
I denne filmen spiller Rogen egosentrisk kamerat til den hederligegutten som får kreft i ryggraden (”ja, jeg har ligget på feil madrass”). 
Rogener han som bruker vennens sykdom som sjekketriks på bar, og det er nesten heltumulig å like de scenene han er med i. 

Som om ikke en seksualkyniker i sykestua var nok, dukker denstadig vekk uheldige Bryce Dallas Howard opp og spiller tomhjerna, ufølsom ogklønete malerinne-britney med et refleksjonsnivå som strever for å nå opp tilungdomskomediene på Disney-kanalene. 
Dessuten er Anjelica Huston nydelig sommor, også hun en fontene av meg selv-følelser: 
”Hvorfor lar du meg ikke fågjøre noe for deg?”, som om det er en innarbeida foreldrerett at mor skal blihovedpersonen når unger blir sjuke. 
Det er ikke lett å få kreft, for da begynnervirkelig folk i omgivelsene å tenke på seg sjøl. 

Jeg reagerte nok ganske negativt på den ufølsomme utleverings-humoren til å begynnemed. 
Vi bor i Norge der apotekene er de egentlige gudshus, og man kan si hvaman vil om nordmenn, men når de nærmeste blir sjuke, er de som oftestmorteresisk selvoppofrende og taktisk tilbakeholdne. 
Den amerikanske filmenvirket taktløs og forskrudd. 
Men den virker. 
Etter hvert virker den veldig. 

Joseph Gordon-Levitt er en lun skuespiller. 
Han er ikkestivna som Ryan Gosling, han er ikke utfrika som en moserøyker slik NicolasCage var på sitt beste. 
Joseph G-L er kontrollert og lur. 
Han spiller rollensom radiomannen og hans mutasjon i kromoson 17 med eksakt beskjedenhet. 
Som enWoody Allen uten ekshibisjonist-galskapen gir han troverdighet og humor til detundrende, anstendige mennesket som opplever at den dødssyke blir behandla heltannerledes enn man skulle tro. 
Det er nå jeg skal nevne hans kvinneligetvillingsjel Anna Kendrick (”Up in the air”), som spiller pasient-terapeut medvelgjørende klønethet og empati. 
Det finnes ikke noe mer betagende (haha, detordet har dere ikke lest på lenge) enn alvorlige og klomsete jenter. 
På film. 

For det er nå vi nærmer oss slutten av filmen og den nestenumulige kreftoperasjonen, der det bare er femti prosent sjanse for å overleve.Da har filmen nesten umerkelig klart å snu stemningen, og du kan kjenne tennenetil venterom-gnageren i magesekken. 
Jeg røper ingen ting. 

Men jeg kan si unnskyld for alt det stygge jeg har skrevetom Seth Rogen de siste åra. 
Her er han veldig bra. 

Følg meg på Twitter: 
@arilabra 
",1
"Fargesterk fransk
Somrene da man var barn føltes alltid varmere, lysere og mer fargesterke enn de gjør som voksen - når man ser seg tilbake. 

Slik er det også i dette franske oppvekstdramaet, selv om tematikken kanskje ikke er noe som umiddelbart skaper gjenkjennelse hos alle: 
10 år gamle Laure føler seg mer som gutt enn jente - og trer inn i den rollen da hun flytter til et nytt sted. 
Det er en løgn, en hemmelighet som skriker om å bli oppdaget, og en ulykke som venter på å skje. 
Filmen fortelles med en letthet som blir et tveegget sverd. 

Det føles på en måte befriende friskt og ikke-problematiserende, men samtidig mangler fortellingen litt av nerven som kunne gjort at vi identifiserte oss i sterkere grad med hovedpersonen. 
Men for et funn regissøren har gjort til rollen som Laure! 

Regissøren tør å gi den lille jenta spillerom, og det er ekstremt modig det lille Zoé Heran får frem i denne filmen. 
Blikket for brytningstiden mellom barn og ungdom er uovertruffent, og her påtvinges ingen moralisme eller enkle løsninger. 

ØYSTEIN DAVID JOHANSEN 
",1
"Sortkledd safari
Sean Penn glimrer som eksentrisk rocker i roadmovien «This Must Be The Place». 

FILM: 
For en rar, kul rolle. 
I dramakomedien «This Must Be The Place» gir Sean Penn seg selv, kropp og sjel, til rollen som Cheyenne, en pensjonert rockestjerne i livskrise. 

Outrert Penn 

Cheyenne har trukket seg tilbake til Dublin, der han henger med en beslektet tenåringssjel på det lokale kjøpesenteret og gjør tai chi med kona, den mer robuste Jane (Frances McDormand). 
Det harmoniske ekteskapet til tross er han ulykkelig, urolig. 
Cheyenne har ikke barn og knapt foreldre: 
Den konservative jødiske familien i New York er ikke på godfot med den eksentriske sønnen. 
Han er en feminin og forsiktig skikkelse, og samtidig outrert. 
Over leppestiften ser Penn ut på verden med hjelpeløse, sminkede øyne. 
Og han har en helt særegen komisk timing: 
Penns Cheyenne snakker sakte og slepent, med tilgjort lys stemme, og kommer senere inn med sine bemerkninger og punchlines enn man forventer - og så treffer han likevel, på forunderlig vis, akkurat der han skal. 

Kul og kryptisk 

Filmen er også rar. 
Og ganske kul. 
Men også ganske kryptisk. 
Når Cheyennes amerikanske far dør, begir han seg ut på et slags langsomt hevntokt mot den aldrende nazistens om en gang sendte faren i konsentrasjonsleir og som nå er bosatt ute på prærien i USA. 
Men episodene som inntreffer på veien mot den endelige konfrontasjonen, er litt uforløste og forblir anslag. 
Når Cheyenne omsider står overfor sin skrantende nemesis, skaper regissør Paolo Sorrentino en visuell parallell mellom nazisten og ofrene hans, som er iøyefallende, men vanskelig å forstå meningen med. 
Kanskje har Sorrentino latt seg forføre av sine egne filmatiske ideer uten å tenke dem helt gjennom. 

Indre og ytre 

Han er ellers så flink til å formidle gjennom bilder. 
De ofte geometriske bildene gjør at Cheyennes verden blir et univers av smale stier som den skinnmagre og skinnkledde mannen må trippe ned. 
Korridorene mellom hyllene i matbutikken og ørkenen på hver side av motorveien klemmer seg sammen rundt ham, slik han opplever at livet hans gjør. 
«This Must Be The Place» er på sitt beste når det indre og det ytre speiler hverandre. 
",1
"J.Edgar 

Litt for trygt og traust om FBIs skaper. 

J. 
Edgar Hoover blir spilt av en Leonardo DiCaprio i storform. 

Historien om hvordan denne plagede mannen med mangelfullt utviklede sosiale antenner bygde opp FBI fra grunnen av, er interessant. 

Men den er også en tanke grå og kjedelig. 
Clint Eastwood har regissert sedvanlig trygt og traust. 
Han tar ingen sjanser, og seifer filmen i land. 

Det gnistrer ikke akkurat av resultatet, selv om håndverket er rimelig godt. 

Tre epoker 

Filmen hopper frem og tilbake i tid, noe som av og til kan bli en smule forvirrende, men jeg syntes det gikk greit å holde følge med den narrative tråden. 

Tre hovedepoker skildres. 
Vi ser hvordan byrået blir startet, hvordan det får sitt store gjennombrudd med etterforskningen etter kidnappingen av pilothelten Charles Lindberghs baby i 1932, og hvordan Hoover mot slutten av sitt liv forsøker å nedtegne sin versjon av hans egen historie. 

Overfører frykt 

Hoover blir ikke spesielt flatterende skildret i filmen. 
Han beskrives som en nervebunt, kuet av sin mor, med undertrykt seksualitet og stadig redd for alle reelle og mindre reelle farer i verden. 

Hoover hadde imidlertid evnen til å overføre sin egen frykt på andre, i følge filmen, noe som kom godt med hver gang byrået trengte midler til å utvide driften. 

Hemmelig kjærlighet 

Filmen hevder videre at FBI i realiteten ble drevet av et homofilt par. 
Hoover knyttet seg nemlig sterkt til Clyde Tolson (Armie Hammer), en fremadstormende mann som egentlig ikke passet profilen til en FBI-agent. 

Hoover gjorde ham likevel til sin nestkommanderende gjennom nesten 50 år, og filmen skildrer dette vennskapet som et forkledd kjærlighetsforhold. 

Dustin Lance Blacks manus inneholder til og med en skikkelig konfrontasjon mellom dem, som er ren diktning. 
Resten er basert på rykter. 

Dominerende mor 

Vennskapet mellom Hoover og Tolson skildres fint, men den store homokonfrontasjonen hører hjemme i en annen film med større såpefaktor. 

Bedre er konfrontasjonene mellom Hoover og hans dominerende mor (Judi Dench). 
Han blir i ung alder fortalt at hun heller vil ha en død sønn enn en homofil sønn, en usminket instruks om at han aldri må leve ut sin legning. 

Denne scenen er brutalt ærlig formidlet uten overdreven dramatikk, noe som gjør den sterkere. 

Alderssminke feiler 

Det største problemet med J. Edgar, er at historien spenner over 50 år. 
Både DiCaprio, Hammer og Naomi Watts (som spiller Hoovers trofaste sekretær) sminkes etter alle kunstens regler for å fremstå som gamle mennesker. 

Sminken er forseggjort, ned til porene i gammel hud og gråsløret i øyeeplene, men det er likevel fryktelig lett å se at det er falskt. 
Illusjonen holder ikke! 

Kanskje hadde det vært bedre å la skuespillere oppi åra ta seg av de rollene? 

For tafatt 

Clint Eastwood har kanskje forsøkt å gape over for mye denne gangen. 
Det krever mye å skildre et helt liv på to timer og sytten minutter. 

Han gjør slett ingen dårlig jobb. 
Filmen lar oss forstå mye av hva som formet J. Edgar Hoover og hva som drev hans innbitte kamp mot fiender, både virkelige og innbilte. 
Og Leonardo 
Di Caprio og Armie Hammer spiller godt, både som unge og gamle, tross sminken. 

Men filmen er for tafatt når den skal skildre spenningsforholdet mellom Hoover, Tolson, FBI og de til enhver tid rådende presidenter. 
Mon tro hva Oliver Stone kunne ha utrettet med dette materialet 
",1
"Å mobbe en superhelt
12 år gamle Modulf er ikke en av de tøffeste gutta. 
I hans hverdag er det ren rutine å få hodet dynket i do. 
Men Modulf ser ikke på seg selv som et mobbeoffer. 
Han er tvert i mot en superhelt – en som lar seg plage slik at andre skal slippe å bli det. 
Det er kanskje ikke noe særlig til liv, men det har i hvert fall en slags mening. 

Så dukker Lise opp. 
Hun kler seg frikete, snakker Vinstra-dialekt og er laget av tøffere materiale. 
Hun aksepterer ikke at Modulf skal finne seg i hva som helst. 

""De tøffeste gutta"" er basert på Arne Svingens roman fra 2003, og behandler sitt grusomme tema med både oppfinnsomhet og humor. 
Underveis får filmen også stadig større emosjonell dybde. 
Når Lise lærer opp Modulf i selvforsvarskunsten aikido, er den festlig. 
Når mammaen til Modulf får vite hvordan sønnen egentlig har det på skolen, er den gripende. 
Og når handlingen topper seg mot slutten, vil vi virkelig at det skal gå godt med disse tapre, unge menneskene. 

""De tøffeste gutta"" er en underholdende film som handler om vonde ting. 
Det er lov å håpe at den kan være en øyeåpner for noen og til trøst for andre. 
",1
"Filmanmeldelse «Sonja»:Blond ambisjon 

Filmen om Norges største Hollywood-stjerne, Sonja Henie, skjønnmaler absolutt ingenting. 

DRAMA 

«Sonja» 

Norge. 
Regi: 
Anne Sewitsky. 

Med: Ine Marie Wilmann, Valene Kane, Eldar Skar, Pål Sverre Hagen. 

Uhyre etterlengtet vare. 
Et norsk drama om en historisk person som ikke er en krigshelt eller en langrennsløper (eller aller helst en kombinasjon av de to tingene). 
Som heller ikke er en mann, men en kvinne. 

Enda mer lovende: 
«Sonja» handler om et menneske – Norges største internasjonale filmkjendis – som etter alt å dømme var nokså usympatisk. 
Filmen er da også blitt alt annet enn et helgenportrett. 

Regissør Anne Sewitsky er i hast med å få oss til Hollywood. 
Sonja Henies (1912-1967) liv som idrettsutøver og olympisk mester vies minimalt med oppmerksomhet i denne fortellingen. 

Det er til «drømmefabrikken» filmen vil, og vi er der i løpet av få minutter. 
Hvem er Sonja Henie når hun – struttende av selvtillit, og kanskje med en slags galskap – marsjerer inn på kontoret til den legendariske filmmogulen Darryl F. Zanuck og forlanger en kontrakt? 

Et barn av en far som presset henne til det ytterste, såpass forstår vi. 
Men det må sies at oppsettet går faderlig fort. 
Manusforfatterne Mette M. Bølstad og Andreas Markusson kunne nok ha redegjort mer utfyllende for hva det var som formet den blendende narsissismen – «vinnerskallen» – hennes. 

I noen år – 1937 til 1943, sånn cirka – var Sonja Henie en av filmbyens best betalte stjerner. 
Skriften sto på veggen, selvsagt: 
For det første var «kunstløpmusikaler» en sjanger som i beste fall hadde kort holdbarhetstid (Esther Williams og hennes synkronsvømmings-musikaler ventet i vingene). 
For det andre ble heller ikke Sonja Henie noe yngre med årene. 

Første halvdel av «Sonja» går ikke fri av biografifilmens trofaste klisjeer (turnémontasjer, pressefotografer, høyprofilerte kjærlighetsforhold og så videre). 
Manuset virker skjematisk i sin iver etter å plotte inn høydepunktene, utålmodig med å igjen komme seg videre – denne gang til akt to. 

I den begynner «Sonja» å minne om en amerikansk såpe. 
Henie drikker som Sue Ellen i «Dallas», og har den utrivelige personligheten til Alexis fra «Dynastiet». 
Trassigheten, som får fritt utløp da faren William (Anders Mordal) dør, blir hennes mest markante karaktertrekk. 
Selv gavmildheten hennes har sadistiske trekk ved seg (noe å tenke på neste gang du besøker Henie-Onstad Kunstsenter i Bærum). 

Mange av pengene hennes blir brent på lillebroren Leif (Skar), som senere skulle skrive en giftig bok om henne. 
Hun tar assistenten Connie (Kane) og moren Selma (Anneke von der Lippe) for gitt, og behandler ektemann nummer to, Winthrop Gardner Jr., som en «toyboy». 

«Sonja» fremstiller Henie, spesielt på-vei-ned Henie, som en promiskuøs kvinne (Zanuck kaller henne «nymfoman»), på ingen måte fremmed for en «Hollywood Babylon»-orgie eller to. 
Kunstløperens i beste fall opportunistiske forhold til Hitler og nazistene, som stadig hefter ved navnet hennes i Norge, blir knapt berørt i «Sonja», annet enn som en vits (den er heldigvis god). 

Henie drikker, blir rasende, blør penger, drikker og blir rasende. 
De som ikke dør, støter hun fra seg ved å drikke og være rasende. 
Den selvmedlidende nedturen skildres oppsiktsvekkende usentimentalt og hardt. 
Men den føles i overkant lang. 
«Sonja» går liksom tom for overraskelser omtrent her. 

Skuespillerne rundt henne blir nokså raskt redusert til drivved etter hvert som Ine Marie Wilmann farer frem i filmen. 
Faren forsvinner som sagt raskt ut, broren blir aldri noe mer enn en snurt gjøkunge. 

Den trygge skipsrederen og kunstsamleren Niels Onstad (Hagen) er mannen som tilsynelatende redder Henie fra seg selv i siste liten. 
Moren og Connie får én nøkkelscene hver. 
Det er definitivt Wilmanns film, dette her. 

Hun er med i så godt som hver eneste scene, og fungerer utmerket i både gode og onde dager. 
Wilmanns Henie virker forstyrret både i medgang og motgang, tragisk uutgrunnelig – og aldri så ute av kontakt med virkeligheten som da hun tilbyr Onstad et signert bilde av seg selv. 

Rekonstruksjonene av en håndfull kunstløpoppvisninger, fra film og show, sitter som B12-skudd i rumpa, koreografert og fotografert etter alle den underlige kunstens regler. 
Disse sekvensene har en energi «Sonja» ikke kan vise til hele veien, og undertegnede skulle gjerne hatt mer av dem. 

Visse reservasjoner til tross: 
«Sonja» er langt på vei blitt det man kunne håpe på; en kontrast til de som regel banale hagiografiene som har dominert norsk film, avdeling «stor», i senere år. 

En kompleks film om et komplekst menneske. 
Skjønnhetsfeil inkludert. 

«Sonja» har premiere 25. desember 
",1
"Kvalt kjærlighet
«Rødt hjerte» banker i hellig vrede, øredøvende hardt. 

FILM: 
«Rødt hjerte» er noe så erkesympatisk som en film som begråter kvinners lidelser på landsbygda i irakisk Kurdistan, skrevet av en ung mann og delfinansiert av kurdiske myndigheter. 
Men intensjonen er noe bedre enn utførelsen. 

Dobbeltmoral 

Shirin (Shahen Jamal) og Soran (Soran Ibrahim) er midt i en gryende ung forelskelse når Shirins far bestemmer seg for å gifte henne bort - til en mann hun ikke vil ha, som endog er den lallende landsbyidioten som leies rundt av sin mor. 

Paret flykter sammen, og det tjener manusforfatter og regissør Halkawt Mustafa til ære at han ikke lar romantikken seire over realismen, men viser hvor fort og bratt det går nedover med de to som verken har planer eller penger. 

Dobbeltmoralen er dampende. 
Om dagen avviser hotellresepsjonister paret fordi de ikke er ærbart gift, om natten minner mektige menn Shirin på at hun alltids har kroppen sin som kapital, om hun virkelig vil ha hjelp. 

Lite logisk 

Men i enkeltscenene, i de avgjørende øyeblikkene, skorter det på troverdighet, emosjonell og annenslags. 
Iblant klumper det seg ordentlig til. 

Hvorfor er Shirin redd for å bli drept av sin våpenløse far i en konfrontasjon der hun trolig er sterkere og raskere og ville kunnet løpe vekk? 
Hvordan klarer hun å snike seg ubemerket vekk fra en krangel med politiet, midt i en ganske så åpen bypark, mens kjæresten blir arrestert? 
Hvorfor får han seks måneder i fengsel for å ha sovet på en parkbenk? 

Både logisk sammenheng og helstøpt karaktertegning ofres, unødig og i for stor grad, til fordel for tydeligheten, for den hellige vreden. 

Kjernesunn 

Men når Mustafa, som kom til Norge fra Kurdistan i 2000 og som spillefilmdebuterer med «Rødt hjerte», lærer å stramme opp manuset sitt og scenene sine, blir dette riktig bra. 
Han har teft for korte og kraftfulle filmøyeblikk, som det sterke sluttbildet, og han og fotograf Kjell Vassdal viser gjennom slørete vakre bilder for et fantastisk innspillingssted det steinete, storslagne landskapet i Nord-Irak er. 

«Rødt hjerte» tjener også som påminnelse om at «Romeo og Julie»-historier ennå har relevans mange steder. 
Den er sunn på alle vis, men ikke så kunstnerisk god som den burde vært. 
",1
"G.I. Joe:The Rise of Cobra 

En skikkelig leketøyfilm! 

”G.I. Joe: 
The Rise of Cobra” er basert på Hasbros leketøyserie, og filmen er tro mot sitt opphav. 
Dette er nemlig en skikkelig leketøyfilm! 

Naturens lover og regler er opphevet, alt er maksimalt overdrevet og minimalt troverdig, som om filmen er en realisering av en 6-årings lek med actionfigurene sine. 

Regissør Stephen Sommers er kjent for å gi jernet når han lager film, men denne gangen har han overgått seg selv. 
”G.I. Joe” er på alle måter en vanvittig actionorgie for unger i alle aldre! 

Bånn gass fra første stund 

De yngste ungene kan ikke se filmen, fordi den inneholder store mengder vold, og har 15-års aldersgrense, med mulighet for 12-åringer å se den med en voksen. 
Hadde jeg vært 12 i dag, ville jeg elsket ”G.I. Joe” over alt i verden. 
Å se denne filmen føles som om å ha både ADHD og sukkersjokk, samtidig som du går på speed! 

Stephen Sommers gir bånn gass fra første stund, og øker tempoet etterhvert. 
Her er det ingen tid til hvile før du blir servert neste overdådige høydepunkt. 
Hver actionsekvens ville vært mer enn nok for enhver annen films store klimaks. 

Må redde nytt NATO-våpen 

Kort om handlingen: 
Et nytt farlig NATO-våpen basert på metallspisende nanoteknologi blir stjålet under transport. 
Den hemmelige G.I. Joe-hæren, bestående av de beste soldater fra 23 land, setter inn sine styrker for å få våpnene tilbake og redde verden fra onde planer. 

Neida, det er ikke mye til historie, men mer enn nok til å konstruere en rekke fantasifulle scener med utstrakt bruk av digitale effekter til lands, til vanns og i lufta! 

Bedre enn Transformers 

Det er nærliggende å sammenligne ”G.I. Joe” med den andre av leketøyfilmene fra 2009, ”Transformers: 
Rise of the Fallen”. 
Og Joe er bedre! 
Den har i alle fall en slags historie som henger sammen, du rekker å registrere hva som skjer i en actionscene før den neste begynner, og den er morsommere, fordi den ikke forsøker så hardt å være morsom. 

Marlon Wayans er filmens komiske element, men han blir aldri irriterende. 
Han rekker ikke det mellom de store smellene. 
Channing Tatum, Dennis Quaid og Sienna Miller spiller andre roller, uten at det spiller noen stor rolle. 

Skrur alt opp til 11 

”G.I. Joe: 
The Rise of Cobra” er litt av en film. 
Mye av en film, faktisk! 
Av og til er det gøy med filmer som skrur alt opp til 11. 
Denne går så langt over toppen at jeg bare må slå ut med armene og gi meg hen til Stephen Sommers og hans ekstreme leketøy. 

Jeg gidder ikke legge særlig vekt på den tynne historien og de todimensjonale figurene. 
Da rulleteksten gikk, tenkte jeg at dette kan jeg godt se mer av. 
Og det får jeg garantert, for denne filmen legger opp til mange oppfølgere! 
",1
"Jentene fra Dagenham
Kvinnekampen for likelønn starter her! 

Den britiske kvinnekampen for likelønn startet i 1968, da 187 sydamer streiket på Ford-fabrikken i Dagenham. 

Filmen forteller hva som startet protestene, hvordan det utviklet seg til et opprør og hvordan utfallet fikk internasjonale konsekvenser. 

Og alt dette fortelles med store doser av søtladen nostalgi, som om dette var en episode av Med hjartet på rette staden. 
Filmen burde egentlig hete Koselig med streik! 

Trer frem som leder 

De 187 damene syr skinnseter til Ford-bilene under dårlige arbeidsforhold, og krever høyere lønn. 

Deres nærmeste leder (Bob Hoskins) oppfordrer dem til å gå ut i streik, og Rita O’Grady (Sally Hawkins) trer frem som leder. 
Hun oppdager at lønna holdes nede fordi de er kvinner, og vil ikke tolerere det. 

Dette skaper oppstandelse i Ford-ledelsen, som er vante til streiker, men ikke blant kvinner. 

Pakkes inn i nostalgi 

Det er både morsomt og interessant å følge kvinnestreiken. 
Kvinner var åpenbart ikke vante til å kreve noe som helst i 1968, og datidens menn var helt uforberedt på krav fra dette holdet. 

Det ser vi ikke bare på Ford-ledelsens reaksjoner, men også fra damenes mannlige kollegaer og menn i hjemmet. 

Kanskje er det derfor alt pakkes inn i sterk nostalgi? 
For å fortelle oss at dette virkelig var en annen tid med andre holdninger og verdier? 

Ingenting føles farlig 

Jeg liker for så vidt dette uttrykket. 
Jeg er en bekjennende nostalgiker. 

Men jeg lurer likevel på om ikke de virkelige damene hadde en litt annen opplevelse under streiken. 
Den frykten og usikkerheten de må ha følt tones kraftig ned av nostalgiaen. 

I filmen føles ingenting særlig farlig, fordi rammen rundt virker så hyggelig. 

Jeg liker hyllesten 

Jeg liker Jentene fra Dagenham. 
Regissør Nigel Cole har laget god underholdning over et alvorlig tema. 
Sally Hawkins gjør en flott figur som usikre, men bestemte Rita O’Grady. 

Jeg har kanskje en følelse av at filmens formspråk er med på å ufarliggjøre den risikoen de virkelige streikedamene tok, og vanskene de fikk ved å utkjempe kampen for likelønn. 

Men jeg liker hyllesten til de som fikk mannfolka til å innse urettferdigheten 
",1
"Snabba Cash Livet Deluxe
En vellykket avslutning på hard trilogi. 

Den tredje og siste filmen i Snabba Cash-serien holder seg overraskende godt mot sine to forgjengere. 

Trilogien fremstår som en gjennomført enhet, der både tematikk, skuespill og stemninger matcher fra film en til tre, selv med tre forskjellige regissører bak kamera. 

Jens Jonsson er mannen som har sørget for en vellykket avslutning. 

Harde og kalde mennesker 

Hovedpersonen fra de to første filmene, JW (Joel Kinnaman) har en mer perifer rolle denne gangen. 

Hovedfokus ligger på Jorge (Matias Varela) som vil gjennomføre et siste kupp før han rømmer fra Sverige sammen med Nadja (Madeleine Martin). 

Samtidig brygger det opp til bråk i den serbiske mafiaen, når Radovan (Dejan Cukic) blir utsatt for et attentatforsøk. 

Også i denne filmen drives harde og kalde mennesker av makt og penger. 

Drømmen om det siste kuppet er kanskje en eldgammel filmfortelling, men det er like fullt spennende å følge planleggingen og utføringen av Jorges siste brekk. 
Samtidig forstår jeg at noe mystisk lurer bak kulissene i Radovans mafiarekker. 

Jeg har en følelse av hva som skjer, uten at jeg dermed vil kalle historien forutsigbar. 
Jeg får en aha-følelse når sammenhengen kommer frem i lyset. 

Imponerende lydlagt 

Jeg aner ikke hvordan ting foregår i kriminelle miljøer, men deler av skildringen av utenlandsk mafia har nok dessverre en del realisme i seg. 

Noen av filmens voldsomme skuddvekslinger er kanskje overdrevne i skandinavisk sammenheng, men de har en mørk intensitet og er imponerende lydlagt! 

Jeg har avfyrt automatvåpen selv, og vet hvor høyt det egentlig smeller. 
Skytingen er heller ikke stilisert, men har en realistisk nerve. 

Snabba Cash Livet Deluxe holder på denne rå nerven fra start til slutt, med harde figurer i kalde bybilder. 

Noen av dem har jeg fått et forhold til gjennom de tre filmene, slik at jeg håper det beste for dem, selv om de er kriminelle. 

Snabba Cash Livet Deluxe er en tilfredsstillende krimfilm som avslutter en god trilogi 
",1
"KRESENT!
Regi: 
Daniel Sanchez Arevalo, Spania. 
15 år, egnet ungdom/voksne. 

Kresen og dyptloddende om rotløse moderne mennesker på jakt etter identitet. 

MED: Quim Gutierrez, Marta Etura, Raul Arevalo, Antonio de la Torre, Hector Colome, Eva Pallares. 

HANDLER OM: 
Jorge er en ung, fattig vaktmester i en storby, fanget av jobben, en handikappet far, en langvarig forelskelse. 
Det er fremdrift i Jorge, han har tatt en økonomiutdannelse langt over sin «stand». 
Men det er vanskelig å kaste vaktmestertøyet og ikle se en dress «mørk blå, nesten sort». 

Men så skjer det helt uventede: 
Hans fengselsfugl av en bror er blitt kjæreste med en kvinnelig innsatt, som fremfor alt ønsker å bli gravid. 
Siden broren er steril, ber han Jorge om hjelp... 

DOM: 
En tvers gjennom redelig, velspilt, skarpt observerende og mangefasettert rik film om moderne, unge mennesker i en europeisk storby. 
I mangel av et bedre ord, kan filmen kalles «smal». 
Men den litt tålmodige og åpne publikummer vil heller bruke ordet «rik». 
Meget rik, sågar. 
",1
"Stødig standard
Dette er en ytterst forutsigelig standardhistorie. 

Dog laget med mye profesjonalitet og sikker rutine. 
Så filmen passerer som akseptabel tidtrøyte en mørk vinterkveld. 

Det handler om en ung og meget energisk TV-produsent, som får sitt livs sjanse og verste utfordring: 
For å blåse liv i et hendødende morgenshow blir hun avhengig av å få en overpompøs og ytterst vanskelig «TV-legende» til å fungere på et nivå langt, langt under hans selverklærte verdighet. 

Rachel McAdams er jo søt å sjarmerende. 
Men rollen hennes er gjort så undelig mange ganger før, kanskje aller tydeligst av folk som Goldie Hawn, Sandra Bullock og Reese Witherspoon, at det overhode ikke finnes rom for overraskelser. 
Det handler med andre ord om den oversøte og litt naive damen, som etter å ha dummet seg ut diverse ganger, til slutt viser seg å være den smarteste av alle - og vinner prinsen og hele kongeriket til slutt. 

Det eneste originale denne gangen, er at McAdams ikke er så ufattelig romantisk hekta på en mann - snarere på et TV-program. 

Harrison Ford fungerer selvfølgelig helt greit som en surpomp av en tidligere TV-storhet; det virker som en selvfølge for ham. 
Mens Diane Keaton håndterer «hurpe-som-viser-skjulte-talenter»-oppgaven sin akkurat som hun skal. 
",0
"Kappløp mot sex på skoleball
Overbeskyttende foreldre i fri dressur i «Blockers». 

FILM: 
Filmer om amerikanske tenåringer har et felles drawback – de er altfor amerikanske. 
De avspeiler en middelklassekultur der biler, fester og skoleball er livets høydepunkt og omdreiningsakse for alle under 20. 
«Blockers» er intet unntak. 
Skoleballet – eller «prom night» – er nesten, men bare nesten, like hjernedødt som den norske russefeiringen. 
Heldigvis er det kortere, så vidt nok til en hel film. 

Kåte jenter 

I likhet med russefeiringen er det mye ved «prom night» som er og bør forbli ukjent territorium for foreldregenerasjonen. 
Hva som fortæres av dop og hvilke kroppsdeler det inntas gjennom er sannsynligvis nok til å skremme livet av de fleste over 40. 
Det er imidlertid ikke dopen som bekymrer de pårørende i Kay Cannons komedie. 
Det er sexen. 
WTF? 
Har ungen min et seksualliv? 
Hun som nettopp lå i magen min, liksom? 

Det som hever «Blockers» en millimeter eller to over den gjengse amerikanske ungdomsfilmen er et åpent og rett-på-sak syn på sex. 
Jenter er like kåte som gutter, like pågående og eksperimenterende. 
Homse, lesbe, whatever. 
Munnsex, analsex, foreldresex, kinky sex, ingen hever et øyenbryn. 
Bortsett fra filmens tre hyperaktive foreldre, da. 

Sexpakt 

Filmen åpner med de tre som ser sine håpefulle gå inn skoleporten aller første skoledag. 
Lisa (Leslie Mann) er enslig hønemor, Mitchell (John Cena) er en kortklipt fotballtrener og Hunter (Ike Barinholtz) er en liberal kyniker. 
Klipp til avslutningen på videregående og kommende skoleball. 
Deres respektive døtre Julie (Kathryn Newton), Kayla (Geraldine Viswanathan) og Sam (Gideon Adlon) er bestevenner og proppfull av planer for skoleballet. 
De inngår en sexpakt; de har alle i sinne å miste jomfrudommen på den store kvelden. 

Dop i makroner 

For Julies vedkommende skal det arrangeres med rosenblader, romantiske ballader og duftlys. 
Tøffe Kayla foretrekker å forføre en kompis som har fått tilnavnet Kokken fordi han er ekspert på å bake syntetisk dop inn i makroner og annet delikat bakverk. 
Sam har åpenbare lesbiske preferanser, men vil være med på venninnepakten og satser på å bruke skolens klovn som byttedyr. 

De stripynta jentene hentes i limo, men Julia har glemt å lukke PC-en på rommet sitt, og der tikker det åpent inn meldinger som inneholder emoji’er som bare en kynikerfar som Hunter klarer å dechiffrere. 
Julias mor Lisa er sjokkskadd, Kaylas far Mitchell er himmelfallen, mens Hunter forsøker å stagge dem. 
Det går selvsagt ikke; en mor og to fedre kaster seg i bilen for å stanse jentenes nøye planlagte syndefall. 
Og deretter går det slag i slag, fra luksushjem til luksuslandsted til luksushotell. 
Hva foreldre i våre dager er villige til å gjennomgå for å berge sine søte små fra voksenlivet!? 

Filmen lesser på med forsøksvis komiske tildragelser inntil man må konstatere atS den ene situasjonen er villere og dummere enn den andre. 
Spyscener i limo, trakter med slange i endetarmen, brennende biler og politirazziaer, alt legges ut i et forrykende tempo. 
Klisjeene hagler like tett. 
Muskuløs fotballtrener blir myk mann, overbeskyttende mamma ser lyset, fraværende pappa elsker datteren sin okke som osv. 

Dialogen er heldigvis ikke fullt så tanketom som i de fleste oppvekstkomedier laget etter samme formel. 
«Blockers» er mer «Superbad» for jenter. 
Her er et aldri så lite dryss av feministisk krydder som overdøver smaken av dumme sexistiske vitser. 
Et klebrig mor-datter-forhold er problematisert, i hvert fall i overflaten. 
En macho-fars forventninger til en datter blir også forsøksvis korrigert. 
Ok, dette er dusinvare, men uten at alle fordommene står i kø. 
",0
"Fly 2: Brann og redning
Større og bedre enn forgjengeren. 

Den første Fly-filmen fra Disney var en middelmådig avlegger fra Pixars Biler-univers, med lavere kvalitet over hele linja. 

Det er nok også tilfellet med denne oppfølgeren, men den er faktisk noe bedre enn den første, med sprek animasjon og et fantastisk lydspor. 

Historien har også nok av fart og spenning for de minste, men den mangler overtoner som bare voksne fanger opp. 
Fly 2: 
Brann og redning passer derfor best for barn, men de vil til gjengjeld hygge seg godt med den. 

Vil bli brannfly 

I forrige film overrasket lille Dusty Sprøyteåker i en flykonkurranse. 
Men nå får han et teknisk problem som gjør at han må legge karrieren på is. 

I stedet forsøker han å bli brannfly, slik at flyplassen hans igjen kan bli brukes til konkurranseflyging. 

Dermed må Dusty trene sammen med brann- og redningshelikopteret Varg Rotor for å bli sertifisert, men det skal vise seg at dette blir vanskeligere og mer dramatisk enn han hadde trodd. 

Jeg synes regissør Bobs Gannaway lykkes i å skape en oppfølger som står på egne bein. 
Filmen er større enn forgjengeren på flere måter. 
Bildet er utvidet til scopeformat, persongalleriet er større og actionsekvensene er heftigere. 

Racingelementet er kanskje borte, men er erstattet med en kamp mot flammer og et kappløp mot tiden som er nødt til å engasjere de yngste kinogjengerne. 

Det blir såpass dramatisk at aldersgrensen er satt til 7 år, i motsetning til den forrige, som var tillatt for alle. 

Et stykke til toppen 

Det som imponerer meg mest i Fly 2, er lyden. 
Grom dur fra spreke fly- og helikoptermotorer raser rundt i alle kanaler, og er med på å skape et herlig leven. 

Det samme gjelder noen dramatiske skogbranner, der rumlingen av flammene vibrerer gjennom kinosalen. 

Den norske dubbingen er også dyktig gjort av blant andre Jan Gunnar Røise, Erland Bakker og Jeppe Beck Laursen, som ikke drukner i lydbildet denne gangen, som av og til var tilfellet i den første filmen. 

Fly 2: 
Brann og redning er en godkjent oppfølger, der man ikke har prøvd å kopiere eneren, men forsøkt å gi figurene nye utfordringer. 

Det er fremdeles et stykke opp til toppdivisjonen innen moderne digital animasjon, og Fly-serien vil fremdeles ha et lite B-stempel på seg. 

Men denne filmen har gjort noen vellykkede forbedringer fra den første, og gjør at dette er trygg og god underholdning for alle barn under 10 år. 
",1
"Skrekk og furu
«Vic+Flo» blander realisme, absurditeter, skrekk og hevndrama til en ganske besnærende miks. 

FILM: 
Regissør Denis Côté (f. 1973) har bakgrunn som filmkritiker. 
Man skal være mistenksom overfor slike. 
De har pint seg gjennom hundrevis av makkverk og kan finne på å ta hevn ved å lage filmer som forvirrer og irriterer. 

Côté sier i intervjuer at han liker å leve farlig. 
Han er en lovlydig hetero som lager film om to godt voksne, lesbiske eks-fengselsfugler. 
Han er bygutt fra Montreal, men legger handlingen til et forlatt sted i skogen. 
Han bryr seg ikke om å lage velskapte, underholdende historier. 
I stedet tar han sjanser og balanserer på kanten av fiasko i sin jakt på friske filmatiske uttrykk. 
Kanadieren har laget både dokumentar og kortfilmer de siste ti åra og «Vic+Flo» er hans femte spillefilm. 

Rehabilitering 

Mye av dette låter muligens pretensiøst, men «Vic+Flo» er ikke en utilgjengelig film. 
På den ene side er den inni furuskauen realistisk. 
Victoria (Pierrette Robitaille) er 61 år og nylig utsluppet fra fengsel. 
Hun skal ta seg av en hvitskjegget, stum og paralysert onkel som bor på et nedlagt bruk for produksjon av lønnesirup. 
Hennes elskerinne Florence (Romane Bohringer) slår seg ned og Vics tilsynsverge er blant dem som kommer innom iblant. 

Blandings 

Det psykologiske spillet og avhengighetsforholdet mellom Vic og Flo er fint skildret, men så blir de innhentet av fortida og Côté forsterker sin sjangermiksing, noe som er interessant nok og aldri kjedelig, men jeg synes ikke eksperimenteringen går opp i en høyere enhet. 
Litt høyere, kanskje, men jeg skulle gjerne sett denne historien «reinere» fortalt. 
Den er faretruende, men bare sånn passelig. 
Den er litt «skogs-noir», med kynisk, barbert dialog. 
Litt absurd, med golfbiler, pussige gokart-innslag og speidergutter som spiller sur trompet. 
Litt «indie», med fåmælte typer og oppstilte tablåer. 
Litt svart komedie, for ikke å glemme en saftig dose sadistisk horror. 
Denis Côté lever litt farlig og resultatet er verken fiasko eller entydig triumf. 
",1
"Bedagelig spenning
Tragisk thriller tar tiden den trenger 
",1
"Friskt om virus
Det handler om smitte, frykt og paranoia i Steven Soderberghs uhyre effektive «Contagion». 

FILM: 
Det finnes mange grunner til ikke å spise de gratis peanøttene på bardisken. 
En av de bedre er at du risikerer å starte en pandemi som utrydder millioner av mennesker på flere kontinenter i løpet av et par måneder. 
Ingen ønsker å ha dét hengende på seg, selv om du er den første som dør av viruset. 

Virusfilmer kommer i mange varianter og mutasjoner, men som regel handler de om et par filmstjerner som ofrer alt og til slutt redder menneskeheten, gjerne i New York. 
Hvis jeg personlig skulle overlate virusfilmens skjebne til én regissør, ville valget trolig falt på Steven Soderbergh. 
Pussig nok har han selv tenkt det samme. 

I «Traffic» tok Soderbergh for seg narkotikatrafikken i all dens prakt og ulike bestanddeler — små og store, personlige og politiske — og flettet det sammen til en dramatisk og underholdende helhet. 
I «Contagion» gjør han det igjen, sammen med manusforfatter Scott Z. Burns, men nå er skurkene færre og spredningen går mye, mye raskere. 

Drivende godt 

Det starter med en mann som kollapser på bussen i Tokyo, mens en annen snubler zombieaktig gjennom et marked i Hong Kong og en langbeint modell faller om i London. 
Gwyneth Paltrow har det heller ikke bra. 
Hun tror hun er forkjølet. 
To dager seinere er hun død. 

Det kreves fortellerevne på nivå med Robert Altman for å lage et drivende drama ut av de mange små historiene som settes i gang når det hittil ukjente viruset sprer seg. 
Laurence Fishburne, Jennifer Ehle og Kate Winslet ved CDC (Centres for Desease Control and Prevention) jobber med å begrense spredningen og utvikle en vaksine, mens WHOs Marion Cotillard drar til Hong Kong for å lokalisere den første smittebæreren. 
Matt Damon er i sjokk etter konas død (Paltrow), samtidig som han blir intervjuet av myndighetene og prøver å beskytte sin datter. 

Ettersom ukene går, bryter samfunnsordenen gradvis sammen og militære styrker overtar. 
Mange aper må bøte med livet i jakten på en vaksine som virker. 

Bloggeskurk 

Hovedskurken, ved siden av viruset, synes ifølge Soderbergh å herje på nettet, i form av den populære bloggeren Krumweide, spilt av Jude Law. 
Krumweide, som får slengt etter seg at blogging ikke er noe annet enn graffiti med tegnsetting, mener myndighetene lyver om det meste og han har tilsynelatende funnet en vaksine i et kinesisk planteekstrakt. 

Det interessante i «Contagion» er ikke hvorvidt menneskeheten overlever, men hvor smart og edruelig katastrofescenariet utspiller seg. 
En virusfilm for deg som ikke er blitt smittet av entusiasmen i tidligere virusfilmer. 
",1
"På nevene løs i New York
Poetisk gatekamp som etter hvert faller for klisjeene. 

FILM: 

«Hvordan har du det?», spør han en eldre kvinne, som i et sekund blir klemt imot ham i trengselen på T-banen. 

«Ikke så bra», svarer hun på høflighetsfrasen, før hun haster videre. 

Vel oppe i dagslys legger hovedpersonen fram piratkopierte Harry Potter-bøker og stjålne iPods til salgs på fortauet foran seg. 
Ved siden av står en annen ung mann og selger svartebørsbilletter til Les Misérables. 

Økonomisk kollaps 
Vi befinner oss ved Rockefeller Center, et unikt bygningskompleks i hjertet av Manhattan, og et internasjonalt symbol på modernistisk, overveldende arkitektur og kapitalisme. 

I løpet av filmens fem første minutter har regissør Dito Montiel forklart oss at noe er råttent i The Big Apple. 
Vi værer økonomiske kollaps, arbeidsledighet, trengsel og kriminalitet. 

Godt fotografert 
At vi etter hvert møter en alenemor som selger seg for kunne forsørge barnet, og at hovedpersonen kan minne om en tidlig straffange som sliter med å finne arbeid, forsterker inntrykket av Montiel har latt seg inspirere av Victor Hugos 1800-tallsklassiker. 

Filmen er godt fotografert. 
Montiel benytter seg i første omgang av en rekke tablåer av New York, og makter kjapt å fange den pulserende, voldsomme byen, et bilde på noe levende, sjelfullt og uregjerlig. 
I mer stemningsfylte sekvenser fotograferes det gjerne utsnittet av et ansikt og ei hånd, for å bringe fram følelsen av nærhet. 

Godt soundtrack Soundtracket består av en lett blanding rap og soul, og spenner fra Rick Ross’ «Hustlin» til Bobby Blands «Ain’t no Love in The Heart Of The City». 
Gode ting, med andre ord. 

Skuespillet er overbevisende. 
Channing Tatum kler rollen som den unge mannen som kjemper med egne demoner. 
Og Terrence Howard gjør som alltid en god rolle, her som svartebørspusher og minigangster. 
«Fighting» har i det hele tatt mange kvaliteter som er verdt å få med seg. 
Men dessverre kommer vi aldri under huden på karakterene og i tillegg rakner det rent handlingsmessig. 
Plottet kan beskrives som en blanding av «8 Mile» og «Rocky», og dreier seg rundt underdogen som slår seg opp som gatebokser i det hardhendte undergrunnsmiljøet. 
Det blir litt cup i gata, der vi trekkes med til stadig mer ugjestmilde strøk og arenaer, og der filmens hovedperson stadig møter verre motstandere. 
At «finalen» finner sted i en restaurant på Wall Street, understreker den tidligere nevnte symbolikken. 
Men nok om akkurat den. 

Filmens hovedproblem er at man svært kjapt fatter hvilken vei vinden blåser, og at filmen etter hvert blir en oppramsing av sjangerklisjeer. 
",1
"Filmanmeldelse:«Den tilfeldige rockestjernen» 

God og interessant, men litt for krampaktig dokumentar om Kaizers Orchestra. 

«DEN TILFELDIGE ROCKESTJERENEN» 

Norge. 
Regi: 
Igor Devold. 
For alle.MED: Helge Risa, Janove Ottesen, Geir Zahl, Terje Winterstø Røthing, Øyvind Storesund. 

Fokuset ligger på den ikoniske Omen, mannen med gassmaske og på trøorgel. 
Helge Risa heter han; det er han som er den tilfeldige - i perioder: uvillige - stjernen. 

Alt annet av Kaizers-beskrivelser ligger gjerne ellers på frontfigur Janover Ottesen og/eller gitarist og førstetønnist Geir Zahl. 
Men nettopp gjennom å følge den gudfryktige, stillfarne og på alle måter greie Helge Risa, får man nye, annerledes og uventede innfallsvinkler til fenomenet Kaizers og deres 12 år på musikktronen i Norge. 

– Kaizers var fem medlemmer. 
Og Helge. 
Lyder en av de interne beskrivelsene av gruppa. 
Og ser og hører man tydelig etter, forstår man at denne sære, sjette mannen har hatt mye å si for det universet som Kaizers maktet å bygge opp. 
Han var et unikt ikon, han var et korrektiv, han var en annerledeshet de andre måtte ta hensyn til. 
Og plassen han tok opp, om han småsov eller foldet sine hender til bordbønn, har utvilsomt preget gjengen og vært med på å gjøre dem alle sammen til noe originalt. 

Lager man først god musikk, slåss man først for sin plass på rockearenaen, er ikke særpreg det verste man kan ha. 

Filmen er en smule rotete, mildt sagt. 
I det hele tatt er hele filmprosjektet preget av å forsøke litt for mye på å skape sitt eget Kaizers-univers: 
Flimrende bilder, aparte tablåer, scener fra svette menns uttrykksbehov med uutsigelig mystisisme i forfalne katakomber. 

Råmaterialet er i utgangspunktet mer enn godt nok til en sterk film med langt straightere tilnærming til sitt tema. 

På den annen side er Helge selv og hans bandkompiser så avvæpnende ærlige og innvevd i prosjektet som ble Norges største rockeband med sin helt unike fanbase, at man alt i alt sitter tilbake med energisk ny viten og til dels følelsesfull innlevelse. 

Så det er umulig annet enn å si: 
Skikkelig rock'n'roll - på Kaizers vis. 
Med den lagt fra tilfeldige Helge Risa på orgelkrakken. 

JON SELÅS 
",1
"Klangfull americana
En sentimental film, full av gode låter og klisjeer gode nok til å bli trodd på. 
Country-folk: 
Påsken er reddet! 

Det handler om en dalende amerikansk superstjerne på countryhimmelen. 
Etter diverse personlige nedturer, piller og alt for mye vodka, er hun på rehabilitering. 
Der har hun møtt en alt for kjekk aspirerende countrysanger, som dessuten er en snill og sjarmerende ung mann. 
Stjernens ektemann og manager er keen på en alt for tidlig comeback-tour. 
Stjernen er villig, dersom hennes venn får bli med som oppvarmer. 
Ektemannen går med på det, dersom en tidligere Miss Dallas aksepteres som turneens tredje utøver. 

Det blir en turné av den problematiske sorten. 
Mildt sagt. 
Som film, derimot, fungerer dette i det store og det hele aldeles utmerket. 
Ikke minst fordi musikken er så rågod! 
Og handlingen strekker seg ut i områder som gir det hele i perioder en uventet følelsesrikdom. 

For mange av oss vil country-Amerika være en kultur vi kun har mangelfutt og/eller fordomsfullt forhold til. 
Vi snakker om en rotfestet kultur og musikk, som vi her i Norge ofte bare ser den overfladiske parodien på. 
Men som i sitt hjemland lever sitt helt eget liv, har sitt helt eget enorme univers, sine egne helter, sine egne skurker, sine egne vurderinger - som man selvfølgelig heller aldri blir enige om. 
Bortsett fra at Merle, Willie, Hank, Loretta, Emylou og noen få andre, er udiskutable guder. 

Dette er like amerikansk, som en film om baseball ville vært det. 
Referanseregisteret er, med andre ord, ikke uten videre gitt for et norsk publikum. 
Like fullt er konfliktene allmennmenneskelige og gjenkjennelige. 

Så var det musikken: Gwyneth Paltrow synger riktig, riktig bra. 
Men unge Garrett Hedlund aller best; han både ser ut og høres ut som en ung Levon Helm (han, fra det senere The Band, du vet.) 
Og unge Leighton Meester følger på; hun viser seg å være noe helt annet enn bare en tidligere miss. 

At det blir sentimentalt, at tragedien blir fullkommen, lykken tross alt lovende - og alt dette som hører countryen til, lar seg svelge. 

Vi snakker, tross alt, om The White Man`s Blues! 
",1
"Okja
Denne filmen kan gjøre deg til vegetarianer. 

Okja ble gjenstand for diskusjon da den deltok i hovedkonkurransen på årets filmfestival i Cannes. 
Ikke på grunn av innholdet, men fordi filmen er finansiert av Netflix, som ikke har til hensikt å vise sine filmer på kino. 

Når man ser Okja, kan det virke litt rart at strømmetjenesten har spyttet penger inn i en film som så åpenbart passer best på det store lerretet. 
Samtidig er det slett ikke sikkert at Okja i det hele tatt hadde blitt realisert uten Netflix. 

Det er fint å kunne konstatere at regissør Bong Joon Ho har laget en historie om ei jente og hennes kjæledyr som går uvanlig mørkt til verks, samtidig som den tar opp et tema som kommer til å bli smertelig aktuelt i tiårene som kommer. 
Hva skal en overbefolket verden spise, og hvordan skal vi lage nok mat til alle? 

Vil ha kjæledyret tilbake 

Det multinasjonale selskapet Mirando, ledet fra New York av Lucy Mirando (Tilda Swinton), har plassert 26 supergriser rundt om i verden i et forsøksprosjekt som de håper kan sikre verdens tilgang på kjøtt, og samtidig gjøre dem enda mer styrtrike. 

En av supergrisene, Okja, har bodd sammen med Mija (An Seo Hyun) og hennes bestefar på et fjell i Sør-Korea i 10 år. 
Nå får de besøk av Mirandos ansikt utad, TV-stjernen Johnny Wilcox (Jake Gyllenhaal), som tvinger Okja tilbake til en ublid skjebne i New York. 

Mija følger etter, fast bestemt på å få kjæledyret sitt tilbake, og får uventet hjelp av en gruppe dyrevernaktivister, ledet av Jay (Paul Dano). 

Etter en travel introduksjon, som gir oss hele bakgrunnen for filmens historie, fortsetter den i et mer avdempet tempo, der skildringen av Mija og Okjas bedagelige liv får god tid til å etablere seg. 
Vi forstår den gjensidige kjærligheten mellom dem, og det sterke båndet Mija har til sitt store kjæledyr. 

Når Johnny Wilcox kommer på banen, får filmen en annen rytme, gjennom Jake Gyllenhaals litt slitsomme rolle, som overspilles med vilje. 
Dette gjør dessverre ikke filmen bedre. 

Det blir deretter en fartsfylt forfølgelsesjakt gjennom Seouls gater, der Mija blir den rene actionhelten i jakten på Okja. 
Her øker filmens spenningsnivå flere hakk. 

Viser Spielbergske takter 

Filmen tar altså opp et tema som bare kommer til å bli mer og mer aktuelt, etter hvert som jordas befolkning øker dramatisk. 
Alle må ha mat, og kanskje må man finne nye måter å fremskaffe det på. 
Selskapet Mirando, vil gjøre det med genmodifisert mat, og skildres som de store skurkene, spesielt i filmens siste del, der kjøttproduksjon skildres i detalj. 

Om filmens misjon er å gjøre publikum til vegetarianere, kan det hende at noen lar seg omvende, men det er nok ikke så fryktelig stor forskjell mellom filmens og virkelighetens slakterier. 
Det er omtrent slik kjøtt produseres i dag. 

Okja er et godt og hjertevarmt eventyr, ispedd en dose satire, som etter en grønn og frodig start blir uventet mørk og dystopisk etter hvert som Mijas jakt på sin supergris fører henne stadig lenger vekk fra fjellet de bor på. 

Regissør Bong Joon Ho viser noen Spielbergske takter, selv om eventyret ikke er like familievennlig hele veien. 
(Netflix opererer ikke med aldersgrenser, men 9 år virker som en passende aldersgrense etter min mening.) 

Unødvendig overspill og ujevn satire trekker litt ned, men Okja er en stor film med bred appell, og den har også en historie med en bakenforliggende tematikk som det blir vanskelig å ignorere i nær fremtid 
",1
"Tynn traktortur
Det stemmer at det enkle kan være det beste. 
Men det kan også være skuffende lettvint. 

Syv år etter forrige filmsprell, er den godmodige traktoren tilbake i kinosalen. 
Dessverre er det ikke et kledelig format. 
«Gråtass får en ny venn» framstår som en barne-TV-episode strukket ut på lerret. 
Resultatet er tynt. 

Gamlefar, Goggen og Grynet har det travelt på gården med å skremme vekk fugler i tillegg til å plukke bær og lage sang til det store markedet. 
Gråtass begynner å bli ensom på låven, og når han oppdager tegningene til et selvgående fugleskremsel i oppfinnermappen til Onkel Georg, får han ideen om en ny venn. 
Goggen tar agnet, og det eneste som kan hindre idyllen er de to dumme og slemme skraphandlerne som vil vise fram den levende traktoren for penger - og Gråtass' egen sjalusi. 
Dette er etablerte, karikerte rollefigurer, og de behøver ikke vise mer dybde for at fortellingen skal fungere. 
Mer problematisk er det at filmen er blitt en oppskrudd symfoni av overtydelighet. 

«Gråtass får en ny venn» kunne faktisk fungert som stumfilm. 
Det meste uttrykkes med de innstendige ansiktsuttrykkene kombinert med påfallende talende musikk. 
Den skifter pedagogisk riktig, men brutalt brått fra klipp til klipp: skummel dur til tyvene, triste toner til en sjalu Gråtass og lystig klimpring til fugleskremselets krumspring. 
Slik blir de musikalske temaene gjentatt og gjentatt - og gjentatt. 
Det blir også sangen Gamlefar lager med Grynet. 
Den blir gjentatt så mange ganger at det bare er for barn og foreldre å hoppe nynnende rett i platebutikken. 
Spesialeffektene er såpass lite spesielle at de like godt kunne vært droppet. 
Når det er sagt: 
Dette er en fortelling med varme, om temaer som ensomhet, sjalusi og at det er galt å stjele. 
Filmen er også krydret med såpass mye velfungerende slapstick at de aller yngste vil kunne kose seg. 
Litt eldre barn vil legge merke til at alle sporadiske grimaser og ablegøyer ikke dekker det spinkle skjelettet. 
",0
"Uengasjerende om gift par
For all del: 
Denne filmen er søt, nett og pen. 
Den forteller om et ungt, pent, friskt par som har vært gift i en kort periode da ulykken inntreffer: 
De blir påkjørt av en mye større bil. 
Han komme fra det hele uten en skramme, hun går inn i koma. 
Da hun våkner opp kjenner hun ikke igjen sin egen ektemann. 
Så er det da hele om ""Veien tilbake"". 

Regien er som selve historien: 
Nett og pen. 
Og skuespillerne er pene og de agerer med friskhet og...ja, penhet. 

Sikkert som blasfemi å høre for mange, men undertegnede finner filmen ikke bare uengasjerende, men i perioder direkte pinlig. 

Filmen er faktisk basert på autentiske hendelser. 
",0
"Forglemmelig
Hva har skjedd med Ricky Gervais i Hollywood? 
Vi får håpe at denne intelligente komikeren, som dannet humorskole i hele den vestlige verden med «The Office» og «Extras», sitter på en utspekulert mesterplan. 
Kanskje vil han bruke lønnen fra drømmefabrikken på noe spektakulært nyskapende, og filmer som denne forglemmelige «romkomedien», kan tilgis. 
Det som måtte finnes av skarpe kanter er nøye barbert bort og Gervais' sanne, selvreflekterende jeg kommer egentlig bare til overflaten på kommentarsporet når han setter sin egen regissør i forlegenhet. 
Bakomfilm, flauser og avsløring av hvordan spøkelseseffektene ble laget som ekstra. 

ØYSTEIN DAVID JOHANSEN 
",0
"Den store Gatsby
En visuell orgasme av drømmende filmnytelse. 

CANNES: 
Like etter at Baz Luhrmanns Den store Gatsby tar til, sprekker hele filmen ut i et vilt utbrudd av fest og dekadanse. 
Den neste timen er en visuell orgasme av drømmende filmnytelse, der Luhrmann gjør det vi vet han kan så godt. 

Han forsøker nærmest å overgå egne filmer som Romeo + Julie og – særskilt – Moulin Rouge når det gjelder fargesprakende fyrverkeri på lerretet. 
Festene i Jay Gatsbys store herregård inntar absurd lekre former, i en grad som får meg til å ønske at Baz Luhrmann var min personlige partyfikser. 

Kunstferdig festivitas 

Men så tar festen slutt og filmen dabber av. 
Alt som kommer etterpå er nesten dømt til å bli et antiklimaks. 
Det er rett og slett ikke nok dramatikk i historiens siste del til at jeg greier å holde interessen ved like. 

Og filmen drar ut litt for lenge med sine 2 timer og 22 minutter, og gjør at jeg i blant kjenner kjedsomheten komme krypende. 
Men jeg synes likevel filmen var verdt å se, mest på grunn av Luhrmanns kunstferdige festivitas, der han åpenbarer sine største filmatiske ferdigheter. 

Historien fortelles gjennom Nick Carraway (Tobey Maguire), som flytter til New York på starten av 1920-tallet med ambisjoner innen aksjemarkedet. 

Han bosetter seg i et lite hus ved siden av en enorm herregård på Long Island, der eieren, Mr. Gatsby, holder overdådige selskap for New Yorks dekadente sosietet med sine nye penger. 
Carraway blir invitert inn i denne karusellen, og motivet blir snart klart. 

Gatsby er betatt av Carraways kusine Daisy Buchanan, som bor godt gift med gamle penger på den andre siden av vannet. 

Ypperlig DiCaprio 

Leonardo DiCaprio viser også her hvorfor han er en av verdens største skuespillere. 
Han går dypt inn i figuren, og spiller ut hans indre kamp på imponerende vis. 

Vi ser en mann besatt av sine håp og drømmer, og som ikke ser noen grunn til at de ikke skal kunne oppfylles. 
Figuren eksisterer kanskje på 1920-tallet, men lever ut universelle problemstillinger som også er aktuelle i dag. 
Det handler om de som har kontra de som ikke har, det handler om klassereise, kjenne sin plass, etc. 

DiCaprio er en ypperlig i rollen, og omringes av dyktige prestasjoner fra folk som Carey Mulligan, Joel Edgerton og Tobey Maguire. 

Den store Gatsby er til tider et festlig skue, rik på filmatisk vitalitet og energi, slik Baz Luhrmann virkelig kan. 

Han skal ha ros for å ha turt å kaste seg over nok en litterær klassiker, og dreid den inn i hans verden, uten å miste historiens tematikk av syne. 

Filmen greier kanskje ikke å komme seg ovenpå igjen så snart den overdådige festingen brått tar slutt, den burde være 20 minutter kortere, og Luhrmann kan nok også beskyldes for å være mer opptatt av form enn innhold, slik også forfatter F. Scott Fitzgerald ble kritisert for, men hvilken form, da! 
Hvilken form! 

(Den store Gatsby åpnet filmfestivalen i Cannes, og får Norgespremiere 22. mai). 
",1
"Skjønt og spennende irsk sagn
Glem ""Hotel Transylvania"" og andre amerikanske animasjonsfilmer. 
Opplev heller magien i ""Sangen fra havet"". 

Her kommer Irlands svar på de berømte animasjonsfilmene fra Japan, som ""Chihiro og heksene"". 
Assosiasjonene går også til de vakre fortellingene om gutten Kirikou og trollkvinnen Karaba som Michel Ocelot laget over afrikanske sagn. 

""Sangen om havet"" levendegjør den irske myten om selkier , vesener som er halvt sel, halvt menneske. 

I en fyrvokterbolig på Irlands vestkyst sitter en svært trist far alene igjen med sine to små barn. 
Kona viste seg å være en selkie og forsvant ut i havet idet hun fødte deres datter Saoirse. 

Storyen handler om hvordan barna kjemper for å komme til rette med sorgen over den forsvunne moren. 
Det bringer dem på en fantasifull og spennende reise, vekk fra en gretten farmor, innom en gjeng snodige alver, i kamp med skumle ugler og en fæl heks som samler vonde følelser på glass. 

Resultatet er blitt fascinerende fordi man aldri helt vet hva som kommer til å skje – det er det deilige med magiske fortellinger – men også fordi animasjonen er så flott. 
Regissør Tomm Moore og hans medarbeidere har skapt uendelig vakre omgivelser rundt aktørene, fra det stiliserte landskapet rundt fyrtårnet til de dekorative, gjerne symmetrisk oppbygde scenene fra byen, skogen, havet og heksas hus. 
Sorg og sinne 

På ett nivå handler filmen om ubearbeidet sorg og sinne etter sammenbruddet i småbarnsfamilien. 
Storebror Ben, full av sinne og savn, skjønner til slutt at han blir til stein hvis han lar heksa stenge inne følelsene hans i et glass med lokk. 

Men mest av alt er ""Sangen om havet"" et originalt og magisk eventyr som det bare er å gi seg over til, attpåtil godt tolket av norske stemmer. 
",1
"«Frikjent» - drama med fjorder, fjell og finans
Proff, men langsom serie på TV2. 

ANMELDELSE: 
Velkommen til Sognefjorden. 
Der foregår TV2s nye fjernsynsdrama, produsert av Miso Film Norge. 
En stjernespekket ti episoders tv-serie, med stort spenn mellom kinesisk kapitalisme og sårbar norsk bygdeindustri. 

Et bredt lerret, med andre ord, som raskt koker ned til et spill mellom relativt få mennesker i et avgrenset miljø. 

Kineserne kommer 

Serien åpner med at Eva Hansteen, den kvinnelige lederen for en blanding av forskningssenter og forretningsforetak i det fiktive Lifjord, fortviler etter at en brasiliansk investor er gått konkurs. 

Mens hun håper på et mirakel for å unngå å gå med i dragsuget, dukker en kinesisk aktør opp på banen. 
Selskapet, basert i Kuala Lumpur, sender sine representanter med helikopter innover den slående vakre fjordlandskapet, akkompagnert av smektende musikk. 
Alt ser lyst ut. 

Dømt for drap 

Inntil helikopteret lander, og ut stiger en kjenning fra bygda. 
Aksel Nilsen het han før. 
Nå heter han Aksel Borgen, men han er identisk med mannen som i sin tid ble tiltalt for drapet på ei ung jente, Karine. 
Han ble først dømt og sonte et år i fengsel. 
Deretter ble saken gjenopptatt. 

Aksel Nilsen ble frikjent, basert på vitnemålet til en viss Tonje, som nå er forskningsjef på nippet av å gjøre sensasjonelle funn. 
De kan vise seg å bli en gullgruve, samtidig som de bringer håp til den fattige delen av verden. 

Offerets mor 

Framtida kunne vært lys for bygda (og den tredje verden), med hundrevis av arbeidsplasser, hvis det ikke hadde vært for at direktør Eva er Karines mor. 
Hun er overbevist om at Aksel Nilsen er skyldig, selv om han er aldri så frikjent. 

Dermed åpnes for en konflikt som preger de tre første episodene, og som denne anmeldelsen er bygd på. 

«Frikjent» er et høyst profesjonelt produkt. 
Nicolai Cleve Broch er som alltid overbevisende som den arrogante og målbevisste Aksel Borgen. 
Lena Endre som Eva utstråler mistro og bitterhet, mens hennes mann spilt av Ingar Helge Gimle forsøker å skape forsonlighet. 
Henrik Rafaelsen som sønnen er akkurat passe keitete, der han slites mellom forskjellige interesser. 

Men kaka tar Anne Marit Jacobsen som den hjemvendte Aksel Borgens mor, halvt forvirret og paranoid etter alt hun har vært igjennom. 

Staselige fjell 

Opptakene er gjort i Årdal og Lærdal, der fjellene er like høye og staselige som skyskraperne i Kuala Lumpur, hvor Aksel Nilsens uvitende, malaysiske kone venter på sin travle mann. 

Serien har klare henvisninger både til Birgitte Tengs-saken og til moderne verdenskapitalisme, med kinesere som reiser rundt og kjøper seg inn i fjerne land. 

For langsomt 

Det som driver dramaet, er spillet mellom den frikjente Aksel Nilsen, kronvitnet Tonje, den ulykkelige Eva og ei bygd som er splittet etter det fatale drapet tjue år tidligere. 
Men innledningsvis er det hele for dvelende, som om manusforfattere Siv Rajendram Eliassen og Anna Bache-Wiig drøyer stoffet i frykt for at det ikke skal vare i 10 episoder. 

Det skjer for lite, særlig på det indre plan hos aktørene. 
Regissørene Geir Henning Hopland og Rune Denstad Langlo har lagd fem episoder hver og bidrar til denne mangelen på dynamikk. 

Den innledende vignetten med en låt av Highasakite tyder for øvrig på at de har sett den danske kriminalserien «Ørnen». 
",1
"Nordmann på tur
Josh Hartnett er autist og kjører drosje med en uoppmerksomhet som antar diagnostiske dimensjoner. 

Så går det som det måtte. 
Han er også organisator for fargerike autisters frittidstilbud, og sånn treffer han den frittalende dama som kan skrive Mozart-musikk rett ned på bladet, for i denne filmen finnes det flere genier blant autistene enn i Mensa. 

Personene i Petter Næss' amerikanske film er håpløst overdrevne, som en Kill Buljo-versjon av Gjøkeredet. 
Josh Hartnett jobber så godt han kan med det fine fjeset sitt, men han er mer rørende enn flink. 
Og sånn er denne filmen: 

Man blir så innerlig beveget av den. 
Og så kommer tanken. 
Er det faktisk sånn at man må se filmer om psykisk utfordra folk for å få oppleve at er hyggelige mot hverandre? 

For «Crazy in love» er det vi kaller en hjertevarm film, for her er ikke en gang de sinte onde. 
Verden består av varme, men feilplasserte eller miskjente eller småfrustrerte mennesker, og man blir egentlig så glad av å se på dem. 

Næss avslører i én scene hvor uhelbredelig norsk han er. 
Drosja til Hartnett kolliderer med en blomstervogn. 
Det får vi ikke se. 
Vi får se den forskrekka Hartnett bak rattet, og deretter blomster som farer i været. 
Kuntnerisk er det en hilsen fra Norsk Folkemuseum. 
",1
"Filmanmeldelse «Fifty Shades Freed»:Tre ganger tre adjø 

De har lovet at den tredje filmen blir den siste. 
Nå er det viktig at de holder ord. 

EROTISK DRAMA 

«Fifty Shades Freed» 

USA. 
15 år. 
Regi: 
James Foley. 

Med: Dakota Johnson, Jamie Dornan, Rita Ora, Luke Grimes. 

Ingen skal kunne beskylde denne anmelder for å være forutinntatt. 
Har jeg sett de to foregående «Fifty Shades»-filmene? 
Nei. 
Har jeg lest bøkene? 
Det skulle tatt seg ut. 
Men hei. 
Jeg har konsultert handlingsreferatene på Wikipedia. 
Profesjonell til fingerspissene! 

Helt hvordan «Fifty Shades Freed», den tredje og antagelig siste (aldri si aldri i Hollywood, baby) filmen i «trilogien» basert på E. L. James’ «romaner», skal passe inn i den rådende tidsånden – #metoo og alt det der – er sannelig ikke godt å si. 

Det er, som alle interesserte allerede vil vite, en film om en ung kvinne, Anastasia Steel, som gifter seg med sin tidligere «stalker», en «sadist» ved navn Christian Grey, rik på penger, sexleketøy og mamma-«issues». 

Hver for seg er Anastasia og Christian usjarmerende og gjennomgripende uinteressante mennesker. 
Sammen er de aldeles gyselige. 
To drittunger med penger, hva kan være eklere? 
De er et slikt par man for enhver pris ønsker å styre klar av om man skulle møte dem i selskapslivet. 
Så har de tilsynelatende ikke mange venner heller. 

Anastasia har, om jeg har forstått riktig, aldri hatt sex med noen andre enn Christian. 
Nå har hun smidd seg inn i hans gylne bur. 
Livvakter følger henne hvor enn hun går. 
Husbonden stoler ikke på henne for fem øre. 
Han blir rasende når hun snakker om barn. 
Hvilket hun begynner med umiddelbart. 

De to virker genuint fremmede for hverandre, et inntrykk som forsterkes av at Dakota Johnson og Jamie Dornan har en så ikke-eksisterende kjemi at det ser ut som om de møter hverandre for første gang i hver bidige scene. 
Forholdet er stint av mistro, og Christian kan fly i flint hvert øyeblikk. 
Det må jo være som å leve i et mareritt, hva? 

Visstnok ikke! 
Det er åpenbart ingen ting en fullstendig umotivert tur til Aspen, med privatfly, eller en like tåpelig biljakt, i en flott bil, ikke kan veie opp for. 
Disse menneskene elsker nok ikke hverandre. 
Men de elsker det de kan bruke hverandre til. 

Fnisete, fjollete pulings inntreffer hvert tiende minutt – altså omtrent med den samme hyppigheten som i en god, gammeldags pornofilm. 
Men vi ser ikke mye sex. 
(Desto mer til Johnsons pupper, som stadig er ute. 
Fine de, det er ikke det). 

«Krimplottet» som skal utgjøre en slags kjerne i «Fifty Shades Freed», og som involverer Anastasias tidligere sjef Jack Hyde (Eric Johnson), en mann hun nå har tatt plassen til, er så tynt at det praktisk talt ikke eksisterer. 
Krydderet – snakket om graviditeter og innbilte utroskapsforhold – kunne til nød fylt opp en halv episode i en middels såpeopera. 

Det er ikke temaet – vaniljevarianten av BDSM, underkastelse og masochisme; en eldgammel arketyp i den erotiske litteraturen – som gjør «Fifty Shades Freed» til en dårlig film. 
«Fifty Shades Freed» er dårlig fordi manuset er elendig. 
Virkelig elendig. 
Det er ikke mer mystisk enn som så. 

Og er det ikke slik at «Fifty Shades» ikke egentlig handler om sex i det hele tatt, men om rikdom? 
I så måte kan det sies at vår vulgære tid har fått omtrent den «trilogien» den fortjener. 
",0
"Minisjarmbombe
Svingende screwballkomedie i konfektbitstørrelse. 

HANDLER OM: 
Den middelaldrende husholdersken Guinevere Pettigrew er fattig i 30-tallets London, og desperat etter en ny jobb. 
Via misforståelser ender hun opp som assistent for den vimsete skuespillerinnen Delysia, som sjonglerer tre menn; en for rikdom, en for karriere, en for kjærlighet. 
Miss Pettigrew må ordne opp i de romantiske forviklingene, og kastes samtidig ut i et viltert miljø hvor hun ikke helt hører hjemme. 

DOM: 
«Forvandling fryder,» som filmen kjedelig nok har blitt hetende på norsk, er en energifylt pastisj over den gamle screwball-komedien: 
Det er eksentriske, men elegante og utspekulerte damer og herremenn, svingende jazz, drinker, art deco og vittigheter - alt i et voldsomt tempo der den ene forviklingen griper den andre. 

Dette er som å dras ut på et svingende dansegulv med et par champagneglass innabords; du svinges rundt og lar deg føre, alt glitrer og går i dobbel fart, og plutselig er det over. 
På veien hjem kan du ikke unngå å nynne fornøyd for deg selv. 

Man må selvsagt være villig til å la seg dra ut på dansegulvet. 
Filmen er kort og virker på mange måter florlett, noen vi kanskje anse den som en fjollete, teatralsk og overforenklet periodekomedie. 
Det er et kjent script som følges, men det gjøres med ektehet og enkel, dreven eleganse. 
Filmen tilføres dessuten tyngde og en sår undertone på grunn av det historiske bakteppet. 
Den andre verdenskrig er nemlig i ferd med å bryte ut i Storbritannia. 
Dette skiller Miss Pettigrew fra de rike ungdommene på enda et nivå: 
Hun husker forrige krig, mens de fester ubekymret videre i historieløs naivitet. 
Frances McDormand og Amy Adams utgjør forøvrig et strålende, dynamisk par, de kler rollene sine godt, og rekker å gi dem dybde og liv, tross filmens enkle form. 
",1
"Akseptabel bakrus-toer
Det er noe ved disse folka: 
Når de forlater sitt gode skinn og havner på kjøret, virker de fremdeles ganske spiselige. 

""The hangover II"": 
Amerikansk komedie. 
2011. 
1time, 40 minutter. 
15 år. 
Regi: 
Todd Phillips. 
Med: 
Bradley Cooper, ZachGalifianakis, Ed Helms, Paul Giamatti. 

En bakrus-oppfølger henlagt til den utspekulerteHarry-himmelen Bangkok skulle også ha ført til magmisk magesyre og brekninger.Men OK. 
Noen dager er sånn: 
Jeg hadde laga mat, deltatt i lekser, kjørt Gabrielog kameraten til bursdag i Sandnes, handla julegaver på Kvadrat, kjørt barnahjem igjen og tvunget i meg en abrupt nerve-Heineken da det kom sms om at nylig avreist gjest hadde lus. 

Etter det var ""The hangover II"" overveldendevittig på en anerkjent utslitende måte. 
Komedier er best når du ikke harkrefter igjen til å vurdere dem skikkelig. 

I denne filmen drar kameratgjengen til Thailand for å giftebort tannlegen. 
De går ned til stranda for å ta en liten prestepils med brurascello-spillende pysebror, og så våkner de i Bangkok i tallmessig underlegenhetog forferdende forlegenhet, og på golvet sitter en ape og sutter på tissen tilWong. 

Derfra skjer forbilledlig detaljerte galskaper utenforstyrrende smak, men med samme målgruppe som elgsilhuetter. 
Jeg er redd dukommer til å like det, for eksempel etter omgangssjuke kombinert medtrappevask. 
",1
"TV-anmeldelse «The Handmaid’s Tale» sesong 2:Revolusjonens trøst 

Velsignet være frukten og frykten. 
Nå også med håp. 

«The Handmaid’s Tale», sesong 2 

Amerikansk sci-fi-drama i 10 deler 

Med: 
Elisabeth Moss, Joseph Fiennes, Yvonne Strahovski 

Premiere på HBO Nordic torsdag 26. april. 

Første sesong av denne tolkningen av Margaret Atwoods mørke roman føltes mye mer skremmende enn mange andre framtidsdystopier. 
Ikke bare fordi den var så voldsomt direkte, utagerende og direkte frastøtende i sine skildringer av det lovede landet «Gilead» og deres konsekvenser. 
Men fordi den var så skremmende nær virkeligheten. 

Handlingen er plassert i noe som virker som en helt vanlig amerikansk by, i en helt vanlig forstadsgate, med ganske vanlige hvite middelklassemennesker som er riv ruskende fundamentalitisk kokko. 

Den behandlet utfordringer rundt blind tro og manglende tvil, men også hvordan og hvor raskt et velfungerende demokratisk samfunn kan kollapse under sin egen evne til å ikke ville si fra. 
Tenk bare på den sterke flashback-episoden der kvinnene blir sendt hjem fra jobb og får kontoene terminert. 
Håndtert med et kollektivt skuldertrekk . 

Sesong 2 åpner på sekundet der den forrige sluttet. 
June/Offred (Elisabeth Moss), levende rugemaskin og livmortjener er inne i en mørk kassebil på vei mot… noe. 
Det leder ikke nødvendigvis til lysere tider. 

Musikk, klipp, de systematiske og matematiske oversiktsbildene som viser disiplinen under oppstilling er fremdeles med. 
Mørket, brutaliteten, opplevelsen av maktesløshet er like til stede som sist. 
Det er en serie man får fysisk vondt langt i sjelen av følge med på. 
Den er som et ulykkessted i sakte film, der man ikke orker å se og ikke klarer å la være. 

Forstanderinne Lydia (Ann Dowd) er enda mer sadistisk på prosjektets vegne. 
Like sterk i troen på at kun i lidelsen kan nåden finnes. 
Flashbacks til med oppringinger fra skolen på jobb og vel så skrullete regler og fordommer om det å være mor. 

Det er en god parallell til normalsamfunnet som gjøres tydeligere i denne sesongen. 
Hva var det egentlig som skjedde rett før det kollapset? 

Første episode har en hendelse som gjør smertelig vondt. 
Andre episode viser mer av universet som vi ikke kjenner fra tidligere. 
Som om det ikke var ille nok fra før. 

Det er klamt og enda mer mørkjævlig enn forrige sesong. 
Fordi det virker så håpløst urettferdig og generelt bare håpløst. 
Samtidig som tydelige grep tas mot en forløsning. 
For mest av alt viser dette religionens idioti og kollektivets evne til å gå i frø som kollektiv. 

Eller en saueflokk, som det heter i skriften. 
",1
"Best på visuell iscenesetting
Regissør og manusforfatter Paul Magnus Lundø har med ""Skumringslandet"" løftet seg mange hakk fra ""Mengaloth"" for å lage et spenningsfylt drama rundt en serie stygge mord. 
Men ennå har han mye å lære om historiefortelling og personskildring. 

""Skumringslandet"". 
Regi: Paul Magnus Lundø. 
Manus: Lundø og Ronnie M.A.G. Larsen. 
Med: 
Kim Bodnia, Jørgen Langhelle, Leif Nygaard, Sverre Anker Ousdal, Ewen Bremner, Andreas Wilson, Elisabeth Sand, Espen Hana, Kristina Knaben, Gretelill Tangen, Nils Utsi. 
Norge 2014. 
1 time 22 minutter. 
Musikk: 
Johannes L. Rusten. 
Aldersgrense: 15 år. 
Egnethet: Ungdom/Voksen. 

I 2005 ga jeg en 5'er til Lundøs debutfilm i begeistret forundring over at det i Sokndal fantes en filmskaper med et slikt visuelt talent. 

Nå fortjente ikke ""Mengaloth"" mer enn en 3-er da manuset var dårlig og skuespillerne de glade amatører. 
Det høye terningkastet var for å si hallo, film-Norge, her er en mann med blikk for det visuelle. 
Lundøs helnorske versjon av Ringenes Herre var eventyrlig iscenesatt i sylslank bjørkeskog og enorme grantrær, hvitveistepper og bregnebunker, fossefall og elvebredder, nakne fjellknatter og sivkledde vann. 

Også i ""Skumringslandet"" kommer Dalanes landskap til sin rett, bare at det vakre har måttet vike for det skumle. 
Lundø har hentet mye av den billedmessige inspirasjonen fra eventyrillustratøren Theodor Kittelsens dystre verk om Svartedauden som entrer ei bygd i 1348 i skikkelse av en svartkledd kone. 

Regissøren lykkes med å framstille råtnende lik og skumle vesener slik at det går små grøss gjennom en. 
Blodige skjeletter og innvoller griner mot mosekledd skogbunn eller lyses opp av fakler i mørket. 
Hvilket troll river mennesker i stykker slik? 
Landsbyen ved Blåfjellgruvens huleinnganger har en hovedgate så gjørmete at det er en skitten fryd å se Kim Bodnia marsjere gjennom med sine brynjekledde menn. 

Lundø og medmanusforfatter Ronnie M.A.G. 
Larsen har diktet en seriemordergåte der den unge juristen William, nylig hjemvendt fra Paris, vil renvaske sin bror Ansgar fra mordanklager som følge av at han skal ha stått i ledtog med trollmakter. 
Mange runder med dramatikk oppstår fordi William nekter å tro på beskyldningene fra Kirkens mann (Sverre Anker Ousdal) så vel som kongens menn (Kim Bodnia og Jørgen Langhelle). 

Lundø greier et stykke på vei å holde på oppmerksomheten når han vrir tommeskruen rundt William (Leif Nygaard) i jakten på morderen. 
En rekke forfølgelsesscener er godt regissert og klippet, ikke minst da hovedpersonen må gjemme seg mellom trerøtter i et vann. 

Men storyens problemstilling og drapsmannens mulige motiv er altfor dårlig kvesset – det handler om det rettmessige eierskapet til bygdas gruver – noe som gjør at man midtveis lurer på hvorfor det stadig gjentatte spørsmål ""hvor er Ansgar?"" egentlig er så viktig. 
Nygaard spiller greit, men synet av hans fryktsomme øyne blir gradvis monotont. 
Tortur av en kvinne varer for lenge bare for å holde på oppmerksomheten mens løsningen på det hele fortelles noen hakk for raskt. 

Også munken Gardar, sysselmannen, kommandanten Bergtor og den comic relief-aktige skotten (Ewen Bremner) blir for utydelige og replikkene deres drukner tidvis i larm og hastverk. 
Produsenten burde tekstet selv for norske kinogjengere. 

Men dropper man å gruble på hva mordgåten skjuler, er det flust av scener å glede seg over og grøss å rystes av før lyset omsider går opp i skumringslandet. 

Gå nå og døm selv. 
",1
"Styggvakkert
Industrirocken, den kanskje mest humør- og humorløse musikksjanger noensinne, som veiviser for ellevill camp rockopera? 
Her kommer den og kanskje trenger vi «Mamma Mias» rake motsetning akkurat nå. 
Darren Lynn Bousman («Saw II III) mangler beslektede Tim Burtons følsomme, «quirky» touch og vektlegger det styggvakre og slemme fremfor det rent ut humoristiske. 
Honnør skal han likevel ha for å ha fått mafiafilm-gjengangeren Paul Sorvino («Mafiabrødre») til å gå med på elevert selvutdriting. 
Slettede scener og et par minidokumentarer som ekstra. 

ØYSTEIN DAVID JOHANSEN 
",1
"TV-premiere:Rykende fersk «Lewis» 

Den første episoden av «Lewis» er bedre enn vi har sett «Lewis» før, men hvorfor skjønner vi så tidlig hvem morderen er? 

«Lewis» - sesong 7 Britisk krim i tre avsluttende episoder NRK1 langfredag, påskeaften og 1. påskedag kl. 21.45 

Dette er en rykende fersk sesong (fra i år) med etterforsker Lewis - serien som opprinnelig er en spin off av «Inspektør Morse» - og er blitt en elsket gjenganger i den norske påsken. 

Og det er virkelig en lovende start på sesong 7. Robert Lewis (Kevin Whately) virker mer på plass enn i forrige sesong der han vurderte å gå av med pensjon. 
Samspillet med hans kompanjong Hathaway (Laurence Fox) går strykende. 
Vi liker denne etterforskningsduoen. 

Vi kommer raskt i gang når en mann blir funnet død på kontoret der han jobbet som den falske klarsynte Randolph James. 
Men egentlig er han forskeren Ruben Beatty som er ansatt ved psykologisk institutt ved universitetet i Oxford og har en ung samboer med en liten baby hjemme. 

Som vanlig setter kulissene i Oxford en ekstra piff på handlingen i denne serien. 
Og som vanlig er det en ekstra dimensjon her. 
Denne gang forholdet mellom vitenskapen og det mer overnaturlige. 

Serien følger kriminaldramaets koder til punkt og prikke. 
Den ene mistenkte etter den andre dukker opp. 
Ingen slipper unna mistanken her. 
Og Lewis og Hathaway ruller det fint opp. 

Det er bare ett problem. 
Undertegnede viser seg å være en bedre detektiv enn de to - og har avslørt morderen lenge før slutten. 
Er det med vilje? 
For at seeren skal føle på detektivrollen? 

Det er uklart, men for oss ødelegger dette litt av resten av dramaet som er aldeles utmerket. 
",1
"Hopp og sprett
«The Amazing Spider-Man 2» beveger seg lett i takt med sin bråkjekke og sårbare helt. 

FILM: 
Det er noe grunnleggende guttete over Spider-Man. 
Han er spretten og lett der mange av de andre superheltene er tunge og muskuløse, og kroppen speiler sjelen: 
Edderkoppmannens alter ego, foreldreløse Peter Parker, er ung og keitete og i bevegelse, stadig under utforming. 
Han kan være overmodig kjekkas og leke seg med evnene sine det ene øyeblikket, for å være sår og rådvill i det neste. 

I bevegelse 

Den første filmen med Andrew Garfield i tittelrollen lente seg for tungt på kjekkaseriet. 
Nå, i når trådene spinnes i større spindelsirkler rundt navet, har både Garfield og regissør Marc Webb funnet fotfestet. 
Garfield, som bikket over i selvhøytidelighet i forrige film, er ledigere og åpnere her. 
«The Amazing Spider-Man 2» er, og skal være, en lek først og fremst, der kameraet springer mellom skyskraperveggene og 3D'en for en gangs skyld gjør nytte for seg ved å la publikum stupe nedover sammen med Spider-Man. 

Marc Webb er ingen distinkt regissør, han gjør langt mindre ut av seg enn for eksempel Batman-regissør Christopher Nolan, men han finner en rytme som passer godt til akkurat den superhelten han er satt til å forvalte: 
En lett, springende dramaturgi i et klart, lettgjenkjennelig Marvel-New York. 
Dette er ikke det mørke, uhellsvangre urbania så mange av de senere årenes superheltfilmer har foregått i, men en verden i stadig bevegelse. 

Psykologisk 

Den emosjonelle tyngden er der, men uten å være for invaderende eller gjøre for stort nummer ut av seg. 
Det dreier seg blant annet om de famlende forsøkene på å holde fast noe som ikke kan holdes fast: 
Øyeblikk som forsvinner, foreldre som dør, minnet om foreldrene som kompliseres når ny kunnskap kommer for en dag, kjærester som ser seg ut nye destinasjoner. 
Spider-Man må forholde seg til krav og ønsker fra kjæresten Gwen (Emma Stone), til den sjangermessig upåklagelig korrupte korporasjonen Oscorp, som er knyttet til foreldrenes forsvinning, og til barndomsvennen Harry (Dane DeHaan), Oscorp-arvingen som prøver å betale seg ut av både hatefullhet og sykdom. 

Vår man stilles også overfor Electro, den superheltifiserte varianten av hverdagsmannen Max (Jamie Foxx), en sosialt hjelpeløs elektriker som klamrer seg altfor hardt til tilfeldige møter og blir en stalker. 
Scenene der Electro tar ut frustrasjonen ved å mørklegge bygninger og kvartaler, som avmektig kompensasjon for det han ikke har makt til å sikre seg, har en klingende undertone av nennsom psykologisk innsikt. 

Grasiøst 

Men dukkene ned i avmektigheten er bare korte avrivninger, og avbrytes fort av mer handling og fjas. 
«The Amazing Spider-Man 2» hengir seg ofte og gjerne til tullball, på en måte som kan bli litt barnslig for voksenpublikummet, men vil sjarmere andre. 
Det er vel også sannsynlig at noen vil irritere seg over den optimistiske lengden på to timer og tyve, og over at mye av slutten består i å legge ballene klare for den uunngåelige tredjefilmen. 
Dét fortjener Webb og kreftene bak ham litt trekk for. 
Men først og fremst skal de ha godord og skulderklapp, for å spenne minst fem spinkle spindeltråder mellom skyskraperveggene og balansere så grasiøst på dem. 
",1
"«Exodus: Gods and Kings» er flotte effekter i langdrygt epos
Dårlig karakterdrama reddes så vidt av spesialeffektene. 

Ridley Scotts tolkning av sagaen om Moses kommer til å underholde mange og sikkert opprøre de som ønsker en film tro til Bibelens tekst. 

Historien starter ved hoffet i Memfis, Egypt hvor to menn vokser opp som brødre. 
Ramses (Joe Edgerton) skal bli farao og er oppdratt til å se på seg selv som guds manifestasjon. 
Moses (Christian Bale) er generalen og realisten som ser ned på Egypternes hang til ritualer, guder og profetier. 

Moses er mannen som leder det hebraiske folket ut av slaveriet, det handler om landeplagene og de 10 bud. 
Det er historien om en mann som er villig til å ofre alt for sitt folk og sin ene gud. 
Trosspørsmålet er filmens største svakhet. 

Lite troverdig karakterendring 

Det er i overgangen fra å være en fornuftig og jordnær fyr til å bli mannen som går over lik for sin gud at filmen ikke greier å overbevise. 
Christian Bale er en solid skuespiller, men makter ikke å fremstille Moses som noe annen enn en todimensjonal person som hverken inngir tillit eller troverdighet. 
Det er ingen pasjon eller tilstedeværelse i Bales tolkning. 
Skitt i ansiktet og langt skjegg overbeviser ingen. 

Ridley Scotts løsning er at Moses får et realt kakk i hodet på Horebfjellet. 
Det er kanskje en like god forklaring som noen annen på hvorfor han ser brennende busker og gud som viser seg for ham som et engleaktig barn (Isaac Andrews). 

Gud som et hevngjerrig barn 

Å fremstille gud som et uskyldig barn, er en fortellerteknikk som gir dramatisk effekt. 

Ramses nekter selvsagt å gi slipp på slavene sine, og gud oppfører seg som et obsternasig barn som synes at krigsteknikken til Moses er altfor pinglete. 
Kontrasten mellom det engleaktige og den hevngjerrige guden som slipper løs endeløse landeplager er effektiv, men det er også en svakhet. 
Det er ikke med på å gjøre Moses endring fra rasjonell general til fanatisk troende mer sannsynlig. 
Hans veivalg blir heller mer uforståelig, for ikke skjønner jeg at noen blindt følger slik brutalitet. 

«Hva slags fanatikere er det som tilber en slik gud,» roper Ramses i en scene. 
Jeg spør meg om det samme, men agnostikeren Ridley Scott gir meg ikke noe godt svar. 

Ramses fremstår i all sin fortvilelse, sinne og håpløse arroganse som en mer komplett karakter enn Moses. 
Joe Edgerton spiller ham med innlevelse og menneskelighet, men er det meningen at vi skal heie på skurken? 

Landeplagene er verdt kinobilletten 

Som episk karakterdrama kommer Exodus: Gods and Kings til kort. 
Som et visuelt maleri er filmen storslått. 
Fra dystopisk fremtid i Alien og Blade Runner til Romerrikets gladiatorkamper har Ridley Scott bevist at han er en regissør som makter å skape filmmagi. 

Det er hans visuelle stil som redder Exodus fra den komplette katastrofen. 
Storslåtte scener fra slavebyen Pithom og ikke minst faraoens vakre palasser viser imponerende bruk av dataanimasjon, så får arkeologene heller akke seg over Hollywoods manglende respekt for korrekte detaljer. 

Filmatiseringen av landeplagene som rammer Egypt er kanskje alene verdt kinobilletten. 
Fra fiskene som dør i Nilen og farger elven rød — for øvrig en liten hyllest til en scene i Haisommer - via froskenes og fluenes invasjon til dyrenes massedød, dødelige gresshoppeangrep og hagl store som snøballer, sitter man bergtatt. 
Det er storslått, imponerende og underholdende. 

Dessverre skaper ikke et hav av spesialeffekter en god film. 
Det underholder et stykke på vei, men 2,5 timer er drøyt. 
Et godt drama trenger sårt karakterer vi kan tro på. 
I Scotts tolkning endte jeg opp med å synes mer synd på Ramses enn å føle sympati for Moses’ kamp. 
",0
"Filmanmeldelse:Dirk Ohm 

Fabulerende kreativt tankegods skinner i blant i gjennom i dette uforløste dramaet. 

I enkelte sekvenser aner man en fascinerende tanke-lek om illusjoner, virkelighet, hva man ser og hva man tror man ser. 

Dirk Ohm 
- Illusjonisten som forsvant 

Men historien som er vevd sammen rundt det hele, er skuffende lite engasjerende. 
Til det er det for mange diffuse tråder. 

Vår eneste Gullpalmevinner, Bobbie Peers, (kortfilmen «Sniffer» fra 2006) har fått manusforfatter Bjørn Olaf Johannessen som makker til å lage en historie basert på den tyske illusjonisten som forsvant sporløst på Grong i 2003. 

I denne fortellingen forsvinner en jente, Maria, omtrent samtidig som Ohm blir funnet nesten ihjelfrosset i en bil i den nord-trønderske vinterkulda. 
Ohm overlever, og tar trylleoppdrag på hotellet. 
Samtidig håper Marias foreldre at illusjonisten er i stand til å «se» deres bortkomne jente. 

Etter en altfor lang og handlefattig innledning begynner filmen å leve et mer fascinerende liv. 
Dirk Ohms dragning mot illusjonen av Maria; hans fabuleringer om hennes nærvær innbyr til assosiasjoner om tankens potensielle kraft. 

August Diehl gjør mye ut av de få informasjoner filmen egentlig gir om Ohm. 
Han viser oss en desillusjonert illusjonist som er bedre i å trikse for sitt publikum enn å takle egne problemer. 

Kontrasten mellom de litt drømmeaktige sekvenser og den konkrete handling i bygda skurrer og oppleves noe konstruert. 
Det samme gjelder deler av dialogen, som i blant har en i overkant traust undertone. 

Men Peers og hans team er gode på de visuelle observasjonene av mennesker og natur i et goldt vinterlandskap. 
",0
"Overfladisk og intetsigende
Sjanger: 
Drama/Familie/Musikal 

Regi: 
Will Gluck 

Manus: Aline Brosh McKenna, Will Gluck, basert på entegneserie av Harold Grey 

Skuespillere:Cameron Diaz, Jamie Foxx, Quvenzhane Wallis, Rose Byrne, Bobby Cannavale 

Aldersgrense: 
Alle 

Egnethet: 
Familie 

Ti år gamle Annie Bennett (Quvenzhane Wallis) bor i et fosterhjem i Harlem, og drømmer om at foreldrene en dag vil komme tilbake for å hente henne. 
I mellomtiden gjør den bitre fostermoren, Colleen Hannigan (Cameron Diaz), livet surt for henne og de andre fosterbarna. 
Milliardæren Will Stacks (Jamie Foxx) jobber hardt med sin borgermesterkampanje, men så møter han Annie og alt endrer seg. 

Ved å ta en historie som opprinnelig fant sted på 1930-tallet under den store depresjonen og flytte den frem til vår tid, ødelegger du mye av det som driver historien allerede der. 
Motivasjonen til karakterene blir vanskeligere å forstå når de egentlig ikke har så tøffe liv, og mange av sangene og scenene passer heller ikke inn i vår tid. 
De nye sangnumrene som er tilføyd hjelper heller ikke, og hele filmen fremstår som en dårlig Nickelodeon-produksjon. 

Intensjonen med ”remaken” er tydelig og god. 
Hovedpersonene er afroamerikanske, musikken er ikledd ny hiphop-drakt og filmen er produsert av Jay-Z og Will Smith, men det funker bare ikke. 
De burde heller ha laget en helt ny historie — ikke prøvd å ”pimpe” opp noe som allerede er perfekt. 
Det som var en rørende historie som traff deg midt i hjertet, er nå overfladisk og intetsigende. 
All ”blingen” i verden kan ikke få denne versjonen til å skinne. 
",0
"Trine Rein:«Amazing Grace» 

Trine fremførte nådebudskapet utmerket for tre uker siden. 
Det er altså ikke akkurat et farlig valg å velge forsoningshymnen som «tidligere glansnummer». 
Sakralt, sikkert og en blanding av salighet og tidlig julestemning. 
Det løfter ikke taket helt, tross flere moduleringer enn en gjennomsnittlig Eurovision Song Contest-finale, men så veldig mye sannere og sterkere enn dette kan det vel egentlig ikke «I once was lost, but now am found» gjøres. 
",1
"Holy Motors
Inneholder bilder jeg aldri kommer til å glemme! 

Gjør deg klar for årets merkeligste film! 
Regissør Leos Carax har begått Holy Motors, en bisarr og absurd samling fortellinger, som er vid åpen for tolkning. 

Hva alt betyr, hvis det betyr noe, er opp til hver enkelt å bestemme. 
Jeg mores og besnæres av de skrudde figurene, de merkelige hendelsene og de styggvakre scenarioene. 

Holy Motors inneholder noen bilder jeg aldri kommer til å glemme! 

Hyller filmen som kunstform 

Filmen innledes ved å vise et sovende kinopublikum. 
Kanskje er dette en film om oss? 

Kanskje Carax vil vekke publikum fra et intellektuelt koma indusert av Hollywoodsk dusinvare? 
Denne samlingen av historier kan også virke som en hyllest til filmen som kunstform. 

Carax tar oss med gjennom flere sjangere. 
Vi får oppleve både bisarr komikk, følelsesladet drama, hard gangsterfilm og mystisk art cinema. 

Handlingen kan sammenfattes ved å sitere Elvis: 
“The worlds a stage, and each must play a part.” 
Filmen viser hvordan vi alle spiller ut våre roller i omgivelsene vi befinner oss i. 

Denis Lavant spiller en mann i limousin, på reise gjennom Paris. 
Sjåføren (Edith Scob) stopper med jevne mellomrom for å la mannen utføre sine oppdrag, som er å spille forskjellige figurer i ulike situasjoner. 

Limousinen er hans garderobe. 
Han tar på seg masker og kostymer for å gi liv til flere merkelige personligheter. 
Kun ved en anledning ser vi antydning til den virkelige personen bak maskene. 

Et særdeles godt samarbeid 

Mitt kjennskap til Leos Carax er begrenset, men jeg ble positivt forundret da jeg så den lignende filmen Tokyo! på en filmfestival, der Carax var en av regissørene, og der Dennis Lavant spilte en vanvittig boms som vi også får et herlig gjensyn med i Holy Motors. 

Carax og Lavant har jobbet sammen flere ganger tidligere, og de har åpenbart et særdeles godt samarbeid. 
Det er noe deilig anarkistisk over hva de presterer her. 

Lavant spiller totalt 11 roller, noe som må ha vært en fryktelig morsom utfordring for ham. 
Han får spille blant annet tigger, finansmann, utagerende boms, familiefar, leiemorder og kampsportutøver i motion capture kostyme. 

Kylie Minouge og Eva Mendes spiller forøvrig noen av personene han møter på sin jobbreise gjennom Paris. 

Leos Carax har laget en film som er mer kunstkonsept enn en fortelling. 
Derfor er Holy Motors en fryktelig vanskelig film å mene noe om. 
Hvem vet om jeg kommer til å konkludere likt etter andre gangs påsyn? 

Publikum tar sannsynligvis med seg forskjellige ting fra denne besynderlige filmen. 
Det er herlig at det også er plass til denne typen opplevelser på kino! 
",1
"Glad-dum guttekveld
Lite selvhøytidelige prosjekter laget «blott til lyst» er noe jeg titt og ofte applauderer. 
Tegneserieadapsjonen «The Losers» forsøker iherdig å bare være sprelsk og uproblematiserende, men kunne trengt et mer outrert tegnet typegalleri. 

Det er ikke overdrevent nok, rett og slett. 
En b-preget skuespillerensemble uten særlig timing og rytme må ta noe av skylden for at filmen svikter som komedie. 
Gladvolden - og de tøft koreograferte sloss-scenene holder imidlertid til en dum guttekveld foran flatskjermen. 

ØYSTEIN DAVID JOHANSEN 
",0
"«What we do in the shadows:»Vampyrfilmens «Spinal Tap» 

Også vampyrer må ta oppvasken 

Etter at Jim Jarmusch i fjor ga oss ""vampyren som hipster"" i Only Lovers left alive , er det på høy tid med filmhistoriens første vampyr-mockumentary. 
Gravalvoret har fått prege denne sjangeren altfor lenge, og her kommer en av komikerne fra Flight Of The Conchords og fillerister den. 
Over 20 år etter at Peter Jackson tilførte zombie-sjangeren etterlengtet humor i Braindead , kommer en ny generasjon filmskaperne fra New Zealand og gjør det samme med vampyrsjangeren. 

Selvopptatte ungkarer 

Filmen introduseres som et stykke Blair Witch Project , men det viser seg snart at kvasi-doku-komedien Spinal Tap er en mer korrekt referanse. 
Et filmteam får være med på innsiden av fire garvede vampyrers tilværelse i Wellington. 
Vi møter dem når de står opp om natten, når de krangler om oppvasken og har gruppemøter på kjøkkenet om hvordan de skal komme bedre overens. 

Som alle vampyrer har de evig liv, men det som gjør dem virkelig enestående er at de har stoppet opp i utviklingen. 
I litteraturen blir vampyrer kloke av mange århundrers kunnskap, men disse selvopptatte ungkarene ser ikke ut til å ha lært noen verdens ting. 

Her er det ikke mye livsvisdom fra det gamle, europeiske kontinentet, og plottet er heller ikke mye å skryte av. 
Men gagsene og situasjonene regissørene Jemaine Clement og Taika Waititi – som også medvirker i hver sin vampyrrolle – presenterer for oss, er ofte avvæpnende med sin miks av ironi og generøsitet. 

Med æren i behold 

Vampyrene suger selvsagt blod av mennesker, men blir de kjent med deg, som med kjernekaren Stu, kan de gjøre unntak. 
Når de støter på en flokk varulver, i en av flere referanser til Twilight -filmene, blir de nødt til å overkomme sine fordommer, ikke minst fordi alfahannen blant varulvene har lest mange instruksjonsbøker om godt lederskap. 
Men samholdet blir satt på en alvorlig prøve når den yngste vampyren Nick får dem i trøbbel fordi han begynner å briske seg med sin vampyrstatus ute på byen. 

Muligens startet dette som en tv-idé. 
Handlingen drives frem av gagsene, det er egentlig ingen lengre linjer som rettferdiggjør det som spillefilm. 
Men filmskaperne kommer seg i mål med æren i behold, ved å stanse like under 80 minutter. 
Jeg fniste oftere enn jeg kjedet meg, selv om noen dødpunkter må det bli når det mangler en overordnet spenningskurve. 

Det er altså vanskelig å si hvor godt den ustrukturerte komedien vil tåle tidens tann. 
Men en kandidat til kultklassiker-status er den utvilsomt. 
",1
"Drone
Provoserende og tankevekkende om dronekrig. 

USAs droneprogram settes under en imponerende skarp lupe i den norske dokumentarfilmen Drone. 

Regissør Tonje Hessen Schei stiller ubehagelige spørsmål ved dronebrukens resultater og legitimitet i en film med omfattende kildebruk og sikker, troverdig historiefortelling. 

Man kan simpelthen ikke se denne filmen uten å få en vond smak i munnen. 
Dette er provoserende, tankevekkende og svært solid utført! 

Sjokkerende førstehånds erfaringer 

Dette handler altså om dronene som USA bruker for å bombe terrorister i midt-Østen. 
Men vet man egentlig hvem man tar livet av? 

Vi får høre sjokkerende førstehånds erfaringer fra de tidligere dronepilotene Brandon Bryant og Michael Haas om hvordan de har fått ordre om å ta livet av mennesker basert på vage mistanker. 

Ofrene velges ut basert på diffuse kriterier man godt kan passe inn i om man er uheldig og befinner seg på feil plass til feil tid. 
Filmens tallmateriale viser også at antallet bekreftede drap på terrorister er lavt, mens sivile tap er høye. 

Spesielt hardt er det å se Brandon Bryants vitnemål om det han har vært med på. 
Hans dronestatistikk viser at han fra et lite kontrollrom i Montana har drept over 1600 mennesker i midt-Østen. 

Smerten er fullt lesbar i øynene hans når han velartikulert forteller om hvordan jobben som dronepilot etterhvert ble uutholdelig, og hvilke reaksjoner han har fått fra tidligere kollegaer etter at han begynte å dele sine opplevelser med offentligheten. 

Sterke inntrykk 

Andre skumle momenter ved filmen, er blikket på båndene mellom den amerikanske krigsindustrien og spillindustrien. 
Tanken er å rekruttere spillende ungdom inn i krigføring, der man sitter med skjerm og joystick en halv verden unna slagmarken. 

Vi får også bli med inn i Waziristan, et antatt terroristtungt område i det nordvestre Pakistan, som har vært tett dronebombet de siste årene. 
Vi får se noen av konsekvensene av krigføringen. 
Dette er sterke inntrykk, selv om bildene er grøtete og uskarpe, og gir meg følelsen av at det verste er utelatt. 

Noe annet filmen mangler, er dronebrukens forkjempere. 
Vi ser dem i korte nyhetsklipp, men de blir aldri stilt til veggs her. 
Det kunne vært interessant å høre dem fortelle i klartekst hvorfor de mener dronebruken er nødvendig og moralsk forsvarlig. 

Regissør Tonje Hessen Schei og produsent Lars Løge har prestert en svært vellaget og vellykket dokumentarfilm som er nødt til å skape diskusjon og høy temperatur. 

Etter å ha sett 
Drone må man bare undre hvorfor denne krigføringen ikke er mer omdiskutert, med de sivile lidelsene den medfører, de moralske spørsmålene den reiser og de mørke konsekvensene den kan få. 

Pensjonert oberst og stabssjef Lawrence Wilkerson sier det omtrent slik i filmen: 
– Fortell meg hvordan vi kan vinne, hvis vi ved å drepe 4 terrorister skaper 10 nye? 
",1
"Ant-Man and The Wasp
Solid sommermoro for superheltfansen. 

Ant-Man and The Wasp leverer både humor og action i bøtter og spann, og er nok et kult tilskudd til den lystige delene av Marvels Cinematic Universe (MCU). 

Etter å ha lekt litt med Avengers-gjengen i Captain America: Civil War, er Ant-Man (Paul Rudd) nå tilbake i San Fransico og får henge med sin gamle kompis Luis (Michael Peña), Pym-familien og sin munnrappe datter Cassie (Abby Ryder Fortson). 

Det blir et fartsfylt og folkerikt eventyr hvor krymping, forstørring og avanserte fysikkeksperiment står for mye av den visuelle moroa. 
Spenningshistorien er litt tam og det lugger i noen drygt enkle snarveier, men et herlig birollegalleri, en kvikk og karismatisk Paul Rudd og rikelig med selvbevisst komikk gjør dette til to underholdende timer i kinomørket. 

Komplikasjoner i kvanterommet 

Hank Pym (Michael Douglas) har bestemt seg for å prøve å finne tilbake til sin kone som krympet og forsvant inne i et kvanterike (fritt oversatt fra Quantum realm, som sies i filmen og kan spores til faktiske termer) for 30 år siden. 
Sammen med datteren Hope (Evangeline Lilly) aka The Wasp og hennes gamle flamme Scott Lang aka Ant-Man gyver han løs på en plan som innebærer en gigantisk kvantetunnel og noen syltynne hypoteser. 

Problemet er bare at FBI har Ant-Man i husarrest, en svartebørshandler (Walton Goggins) prøver å stjele laboratoriet deres og en maskert skurk ved navn Ghost (Hannah John-Kamen), som kan bevege seg gjennom gjenstander, vil bruke maskinen deres til noe helt annet. 

Jepp, massevis av folk og massevis av trøbbel. 
Heldigvis er rollelisten full av kvalitetsskuespillere det er en fryd å følge. 
I tillegg til den alltid morsomme Michael Peña leverer Laurence Fishburne, Michelle Pfeiffer og Walton Goggins prestasjoner som gjør at det aldri blir hverken kjedelig eller for rotete når vi kastes mellom de ulike farene. 

Abby Ryder Fortson er supersjarmis og kul som yngstejenta Cassie, og Randall Park er særdeles fornøyelig som den dumsnille FBI-agenten Jimmy Woo. 

Skorter litt på skurkesiden 

Jeg har litt problemer med bruken av avanserte fysikkteorier som fikse plottfiksere i ellers fjærlett underholdning. 
Jeg liker tanken på at det finnes en slik verden som beskrives, men i sin iver etter å underholde haster filmen forbi det som kunne gitt litt grublegod science fiction inne i dette superheltuniverset. 

Mest skuffet er jeg likevel over skurkene. 
Det er flere kjipinger som er med på jakten, men manuset lar ingen få blomstre fullt ut. 
Spesielt ille synes jeg det er at en såpass fantastisk og veltalende ""slemming""-skuespiller som Walton Goggins (Justified) bare glimtvis får være med på festen – her skusler filmen bort en gullklump. 

Blandt de siste års superheltkomedier når ikke Ant-Man and the Wasp helt opp til hverken Thor: Ragnarock, Guardians of the Galaxy eller de to Deadpool-filmene. 
Den holder seg på grunt vann når det gjelder både tema og forklaringsmodeller og har hverken de komiske høydepunktene eller spenningsnerven til å matche de beste i sjangeren. 

Regissør Peyton Reed gjentar mye av det som gjorde den første Ant-Man-filmen til en suksess, men bortsett fra noen herlige biroller er dette stort sett en ny tur på den samme karusellen. 
Men det er en finfin fornøyelsestur altså. 
Og Payton og gjengen leverer her nok en solid pakke til både de som elsker fantasirike actionkomedier generelt og MCU spesielt. 
",1
"Grådighet er fortsatt en god ting
Gordon Gekko er tilbake i «Wall Street - Money Never Sleeps». 

||| 
FILM: 
Bøkene har kommet, et knippe dokumentarer likeså, men nå er den første store spillefilmen her: finanskrisa à la Hollywood, servert av Oliver Stone (65). 
Den garvede filmskaperen har det med å være fascinert av det han hater. 
«Natural Born Killers» hadde visstnok et budskap om farene ved medievold, men den beskjeden druknet totalt i filmens voldsorgie. 

Med «Wall Street» (1987) ønsket han å lage en hyllest til sin aksjemeklende far ved å gi oss en advarsel om den moralske hengemyra som finansbransjen var blitt i løpet av jappetida, men i stedet ga han de unge jyplingene i verdens finanssentra en helt: 
Gordon Gekko. 

Det ligger i den kommersielle filmens natur at skurkene skal være forførende og larger than life. 
Oliver Stone mikser krass samfunnskritikk inn i sine til tider bombastiske «det onde mot det gode»-historier og har seg selv å takke for at Gekko (Michael Douglas) ble en rollemodell. 

Lar du djevelen slippe til med all sin karisma, må du ikke bli overrasket hvis han får tilhengere. 
Greed is good, sa Gekko i sin klassiske tale i «Wall Street» og ambisiøse meklere og investorer verden over gredde håret bakover og spente på seg bukseseler. 

2010-versjonen av Gordon Gekko vil ikke bli et ikon på samme vis, verken på grunn av sin klesstil eller fordi han personifiserer tidsånden. 
Filmen gir oss et glimt av Gekko rett over tusenårsskiftet, idet han slipper ut av kasjotten etter åtte år for innsidehandel og verdipapirsvindel og vi møter ham igjen i 2008 som en tilsynelatende angrende synder. 
Han har skrevet bestselgeren «Is Greed Good?» og holder forelesninger for fulle hus. 
Han advarer om et kommende børskrakk og sier «You´re all pretty much fucked», til stående applaus. 

«Wall Street — Money Never Sleeps» består av to filmer. 
Den ene handler om finanskrisa og er nesten dokumentarisk, på samme vis som «JFK» og «Nixon». 
Panikken starter når det viser seg at bankene sitter på enorme tapsbomber i form av råtne boliglån. 
Lewis Zabel (Frank Langella) leder investeringsfirmaet Keller Zabel, som er modellert på Bear Stearns. 

Vi er til stede under et styremøte i Sentralbanken (Federal Reserve), der myndigheter og banksjefer diskuterer hva som skal skje med dødsdømte Keller Zabel. 
En ondsinnet Oliver Stone er tydelig inspirert av «Gudfaren»-filmene når han skildrer de mektige banksjefene som overhoder i hver sin mafiafamilie. 

Filmens sjefsskurk, Bretton Woods (Josh Brolin), som jobber for konkurrenten Churchill Schwartz, sitter også på dette møtet og han tilbyr seg å kjøpe Keller Zabel for to dollar per aksje, identisk med tilbudet som ble framlagt av virkelighetens JPMorgan i mars 2008. 
En rasende og ydmyket Zabel får snakket prisen opp til tre dollar i en scene gjør det klart at Bretton James er den nye tids finanshai. 
Etter dette forvandles Churchill Schwartz fra JPMorgan til Goldman Sachs, som er finanskrisas virkelige maktsentrum, investeringsbanken som alltid har et ord med i laget. 

I 87-versjonen var Bud Fox (Charlie Sheen) den unge, sultne mekleren som gikk i læra hos Gekko, før han blir rundlurt og bestemmer seg for å ta hevn. 
Denne gangen er soga som følger: Jacob Moore (Shia LaBeouf) er filmens unge helt og jobber som mekler i Lewis Zabels investeringsfirma. 
Når firmaet går føyken, delvis på grunn av rykter satt ut av Bretton James, bestemmer Jacob seg for å ta hevn. 

Den andre historien i filmen er et familiedrama. 
Jack er samboer og forlovet med Winnie (Carey Mulligan) som er datteren til Gekko. 
Hun har ikke snakket med sin far på mange år, siden hun mener han er skyld i brorens selvmord. 
Winnie har falt langt fra stammen og skriver for en venstreorientert nettavis. 
Samtidig er hun altså sammen med en ambisiøs mekler, men det er greit, for Jack er av den idealistiske «post og sekk»-typen som skal tjene store penger, samtidig som han redder verden ved å investere store summer i ren energi og fusjonsforskning som visstnok skal gjøre sjøvann til framtidas kraftkilde. 

Jacob bestemmer seg for å ta kontakt med Gordon Gekko for å reparere forholdet mellom far og datter. 
De snakker sammen, blir gradvis bedre kjent med hverandre og innser at de har en felles fiende i Bretton James, som forøvrig hadde fortjent en egen film. 
Bretton er 2010-versjonen av Gekko, en hensynsløs manipulator som går over lik for å få det som han vil. 
Josh Brolin har forøvrig selv en mangeårig bakgrunn som investor og livnærte seg ved å handle aksjer mens karrieren som skuespiller gikk trått. 

«Money Never Sleeps» er Oliver Stones beste siden fotballdramaet «Any Given Sunday» (1999) og det finnes definitivt verre oppfølgere enn denne. 
Få regissører har ventet 23 år med å følge opp en kassasuksess og uten finanskrisa i 2008, ville vi fortsatt ha ventet på filmen. 
Da Douglas og produsent Edward Pressman ymtet frampå om en to-er i 2006, nærmet børsen seg toppen og Stone var ikke interessert i å feire finansbransjen. 
Sammenbruddet to år seinere satte ham på andre tanker. 

Skuespillernes prestasjoner er jevnt over gode. 
LaBeouf viser at han kan mer enn å flykte fra robotene i «Transformers». 
Douglas er troverdig som angrende synder, men han har fortsatt et rovdyrglimt i øyet og ser ikke ut til å være ødelagt av fengselsoppholdet. 
«I was small time compared to these crooks,» sier han om dagens finansfyrster, som flytter rundt på sine stinkende lån og uforståelige derivater der han selv drev med lett forståelig innsidehandel. 
Men det skal vise seg at Gekko fortsatt kan spillet, selv om det lenge er uklart hva hensikten hans er. 

Stone og hans manusforfattere, Alan Loeb og Stephen Schiff, vil forklare finanskrisa, og det tapper filmen for en del energi. 
Handlingen blir fragmentert, Bretton James får ikke nok plass og familiedramaet overskygger det som kunne blitt en enda heftigere finansthriller. 
Uansett er det godt gjort å lage en såpass drivende historie ut av en krise som hadde så komplekse årsaker at skurkene fortsatt er på frifot. 

«Wall Street - Money Never Sleeps» har kinopremiere på fredag. 
",1
"The Inglorious Bastards (DVD)
Overraskende god underholdning 

Inglorious Bastards” blir etter alt å dømme Quentin Tarantinos neste film i 2008. 

Tarantino-favoritt 

Dette blir en remake av en italiensk krigsfilm fra 1977, som den norske distributøren Voices Music & Entertainment ikke helt tilfeldig gir ut på DVD nå. 

Det står til og med på coveret: 
”originalen til Tarantinos kommende storfilm”. 
Og han er sitert med ”min favoritt-krigsfilm”. 
Så da er interessen pirret. 
Holder filmen til forventingene? 

Et knippe amerikanske soldater er fanget av sine egne på grunn av desertering, tyveri og mord. 
Under transport blir de angrepet av tyskere, og noen av fangene greier å rømme. 

De setter kursen mot nøytrale Sveits, men på veien møter de mange skyteglade fiender, og må utføre et farlig oppdrag for de allierte etter en forveksling. 

Amerikanske C-skuespillere 

”Inglorious Bastards” er overraskende god underholdning. 
Det er en kul røverhistorie, der forskjellen mellom helt og fiende er uklar. 
Den har også non-stop action med skyting og eksplosjoner. 

Regissøren Enzo G. Castellari hentet amerikanske C-skuespillere til Italia, deriblant Bo Svenson og Fred Williamson. 
Du har kanskje ikke hørt om dem før, men de var etablerte kulthelter i billigfilmer, som blant andre Tarantino er en stor fan av. 

Dette er ingen ”Redd Menig Ryan”, men ligner mer på ”Ørneredet”, bare med mindre kjente skuespillere og billigere effekter. 
Blant annet brukes flere actionscener om igjen, noe som er svært enkelt å spotte. 

Og soldater som blir skutt slenger seg på bakken overdrevent dramatisk, uten at vi ser noen kuletreff, for det hadde man antagelig ikke råd til. 
Bare innimellom ser vi litt blod, men likevel ble filmen totalforbudt i Norge i 1978. 

Norske skriveleifer 

Den nye DVD-utgaven av ”Inglorious Bastards” er slett ikke verst. 
Billedkvaliteten er overraskende god for en 30 år gammel italiensk film. 

Bildet er riktignok litt soft, men det må man forvente. 
Lyden er flat og kjedelig mono, men dialogen er i det minste ren og klar. 

Pass på å velg det engelske lydsporet, som er det originale, ikke det italienske. 
Den norske tekstingen er dessverre skjemmet av mange skrivefeil. 

DVDen har en bonusdisc, og der finner du blant annet intervjuer med regissør Castellari og komponist Francesco De Masi. 
Mens vi venter på Quentin 

Alt i alt en overraskende god DVD-utgivelse for en så gammel og perifer film. 
Men liker du krigsfilmer med action og eventyr, anbefaler jeg en titt på ”Inglorious Bastards”. 

Så blir det spennende å se hva Quentin Tarantino får til med remaken sin! 
",1
"Bra til å begynne med
Den amerikanske komedien om mannen som elsket Sarah Marshall er morsom lenge, mest fordi Jason Segel spiller en annerledes elsker-figur. 

På tross av at han er en sjuskete appetitt-spoiler som spiser bikkjematliknende frokostblandinger rett fra bakeboller, griner Segel oppgitt da dama forlater ham og trøster seg med iskrem slik Sex&City-klisjeer gjør. 

Segel er komponist av TV-serie-temaer, og han er sammen med en feira medieblondine med samme troverdighet som da den pubkule engelskmannen Guy Ritchie ektet Madonna. 

For å komme seg fra bruddet reiser han til Hawaii på samme hotell som eksen og hennes nye elsker. 
Han spilles av filmens stjerne, briten Russell Brand, som nettopp fikk sparken på grunn av sexsjikane mot Manuels barnebarn. 

Hawaii er motvillig vittig så lenge Segel ligger på suitegolvet og griner. 
Så fikk antakelig regissøren telefon fra de nervøse investorene, og dermed går filmen over i den litt triste turistfasen, som varer helt til slutt. 

Kristen Bell spiller egentlig ålreit som personlighetsbefridd seriesuksess, men Mila Kunis er et drøyt påfunn som filmens nevrotisk-tøffe alternativkjæreste fra resepsjonen. 
Michelle Monaghan hadde denne rollen i «The heartbreak kid», og var enklere å ta til seg. 
Men Malin Akerman var også bedre enn Bell. 
",0
"Romantisk og fantasifull
Fantasy 

USA 2014 

Regi: 
Akiva Goldsman 

Manus: 
Akive Goldsman 

Skuespillere: Will Smith, Jennifer Connelly, Colin Farrell, Russel Crowe, William Hurt 

Aldersgrense: 
11 år 

Egnethet: 
Ungdom/voksen 

Veldig mange filmer for tiden er basert på sanne historier. 
""Winter’s Tale"" er derimot helt hundre prosent fri fantasi, og handler om kjærlighet og kampen mellom det gode og det onde. 

Handlingen er satt i et mytisk New York og hopper frem og tilbake 100 år i tid. 
Colin Farrell spiller rollen som Peter, en foreldreløs tyv med et stort hjerte og en enda større skjebne. 

Kjemien med motspiller Jessica Brown Findlay, som spiller rollen som Beverly Penn, er bedårende, og Russel Crowe gjør en fabelaktig innsats som demonen Pearly. 

Hvorfor Will Smith ble castet som Lucifer, er imidlertid uforståelig og ødelegger for filmens nerve og mystikk. 

Boken med samme navn av Mark Helpin, som filmen bygger på, går i dybden og lar deg bli kjent med både hovedpersonene og den magiske verden de lever i. 
Filmen skummer bare overflaten, og mye av det magiske og mirakuløse som skjer, oppleves derfor lite troverdig. 
Den klarer ikke å fange og videreformidle magien som for eksempel ""Narnia""-filmene eller ""Det gylne kompasset"" gjør, men den er likevel underholdende. 

Filmen vil nok appellere mest til de mer romantiske av kinogjengerne, uten at jeg skal peke på verken alder eller kjønn – dere vet hvem dere er. 
",1
"Kvikk dramatikk og søte morsomheter
Denne animasjonsfilmen er en oppfølger til ""Sammys eventyr — Den hemmelige passasjen"" fra 2010. 
Sammy og vennen Ray er skilpadder. 
De nyter hverdagen og sola på en koralløy, blant annet sammen med sine barnebarn. 
Men en idyll varer aldri evig, husker du: 
En jeger dukker opp og fanger dem. 
Det neste de skal erfare, er at de er havnet i et vannshow i Dubai. 
De begynner å legge fluktplaner... 

Dette er barnevennlig , med sine rette doseringer av støyende munterhet, kvikk dramatikk, søte scener og en liten oversmøring av nifshet. 
Rent animasjonsmessig er det hele skapt med en presisjon og rytme, pluss farger, som legger seg tett opp til Walt Disneys helaftens animasjoner. 
De norske stemmene fungerer med smidighet og fynd. 
Men en innbiller seg at den er et hakk for lang for de aller minste. 
Én time og 32 minutter vil tære på tålmodigheten deres. 
Tror undertegnede. 
",1
"«War is a drug»
Man kan ikke forvente mer av en krigsfilm enn dette. 

||| 

FILM: 
De beste krigsfilmer minner om drømmer. 
De er gåtefulle, de er sparsomme med forklaringer, de bryter med tradisjonell dramaturgi og viser en krig i forvirrende fragmenter, slik det må fortone seg for de som er ute ved frontlinjene. 
Og de sier aldri det åpenlyse: 
At krig er et helvete. 

Begge disse kvalitetene har «The Hurt Locker» til gangs. 
Selv om amerikanske og britiske tropper fremdeles er stasjonert ved Bagdad, er det grunn til å tro at Irak-krigen med dette har fått sin definitive krigsfilm. 

Krig som rus 

Som i en rus ferdes soldatene James (Jeremy Renner), Sanford (Anthony Mackie) og Eldridge (Brian Geragthy) gjennom gatene i Bagdad, med øyne som stadig leter etter farer og som må se en fiende i barn og gamlinger. 
James er en virtuos i å desarmere bomber. 
Han er rebellen som danser etter rytmen i sitt eget hode og glemmer tid og sted i når han står og fingrer med ledninger og sprengstoff og vet det er en hjernekamp på liv og død mellom ham og bombens opphavsmann. 

Sanford er den skikkelige, pålitelige, som gjør alt han skal og satser på at fornuft og forsiktighet vil få ham ut av det forhatte Irak i live. 
Nervene hans slites mer og mer for hver dag han er avhengig av den skjødesløse James. 
Etter de to sterke personlighetene dilter den unge Eldridge, nummen av redsel og full av skam over sin egen frykt. 
Filmens tagline og åpningslinje, «War is a drug», opprinnelig formulert av New York Times? krigskorrespondent Chris Hedges, passer for hver av dem, men på ulikt vis. 

Elektrisk 

Spenningsscenene er varianter over samme motiv: 
Trioens møte med en bombe eller et bakholdsangrep. 
Men alle dirrer de av en elektrisk spenning. 
Her er Bigelow en mester: 
Det håndholdte kameraet fanger det åndeløse og febrile i operasjonene, i forheksende tagninger der vi, i likhet med soldatene, blir livredde for at det er noe, eller noen, de har oversett. 
Stjerner som Guy Pearce og Ralph Fiennes dukker opp i mindre roller og setter soldatenes dilemmaer i perspektiv. 

Kathryn Bigelow, som blant annet stod bak «Point Break», har alltid vært fascinert av forholdene menn imellom. 
I «Hurt Locker» holder hun og manusforfatter Mark Boal samtalen soldatene imellom i et guttete, kortfattet tone, full av røff humor og underliggende desperasjon. 

Førsteklasses spill 

Ikke et øyeblikk er det pompøst. 
Ikke et øyeblikk virker det påklistret. 
Hvordan soldatene balanserer idealisme og pliktfølelse med lengselen etter å komme hjem, må vi i stor grad gjette oss til gjennom hvordan de agerer og reagerer. 
Spillet er førsteklasses. 
Hard realisme og rått overlevelsesinstinkt skinner gjennom det skremmende og drømmeaktige sløret som hviler over det ukjente og uforutsigbare irakiske landskapet. 
Man kan ikke forvente mer av en krigsfilm enn dette. 
",1
"The Women
Den mest kvinnelige kvinnefilmen som noensinne er laget 

”The Women” heter ikke det for moro skyld. 
Dette er kanskje den mest kvinnelige kvinnefilmen som noensinne er laget. 

Den matcher i alle fall originalen fra 1939 i så måte, med 100% kvinnelige skuespillere, statister, og Annie Lennox på soundtracket. 
Det var en interessant idé i 1939, og er det fremdeles. 

Men den nye versjonen er bortkastet tid. 
Dialogen kjedet meg, figurene irriterte meg og budskapet gjorde meg sint. 
Det er: 
”Tenk på deg selv, da blir alt bra”. 

Hvite, bemidlede kvinner 

Filmen forteller om en venninnegjeng i New York, spilt av blant andre Meg Ryan og Annette Bening. 
Alle er hvite, bemidlede og priviligerte kvinner, unntatt Jada Pinkett Smith, som er innkvotert som både sort og lesbisk. 

Intrigen settes i gang når Sylvia (Bening) finner ut at ektemannen til Mary (Ryan) er utro, samtidig som hennes egen karriere får seg en smell, og hun oppdager at hun kanskje kan redde situasjonen ved å gå en liten tur bak Marys rygg. 

Vanskelig å knytte bånd 

”The Women” går ut i hundre, og du må tåle mye kakling før det roer seg, og historien kan begynne på ordentlig. 
Og da dukker det frem noen interessante konflikter og problemstillinger. 
Men filmens figurer er vanskelige å knytte sterke bånd til, for de fleste er litt for rike, med alt for mye fritid, til at man kan assosiere seg med dem. 

Anette Benings innsats som Sylvia er riktignok god nok til at hun fremstår troverdig, mens Meg Ryan har få strenger å spille på som Mary. 
Jada Pinkett Smith irriterte meg i klisjérollen som den sinte lesba, mens Eva Mendes bare er likegyldig som filmens elskerinne. 

Menn likevel tilstede 

Sorry damer, men som mann synes jeg jo det er sært å se damer fyke rundt i en verden bygget av menn, mens de snakker om hvor håpløse menn er. 
Og det virker litt snålt innledningsvis at det ikke er en eneste mann å se, selv i store statistscener. 

Men det er jo et litt morsomt poeng ved filmen. 
Kanskje vil et kvinnelig publikum føle lettelse over å få være alene med sitt eget kjønn på filmduken? 
Menn er likevel tilstede, for mannfolk er et evig samtaletema blant filmens damer. 

Pinlig situasjonskomedie 

Det er en ting ”The Women” virkelig kunne ha spart oss for, og det er filmens store klimaks. 
Akkurat når vi tror filmen har nådd slutten, går vannet hos en av de yngre venninnene, og vi blir revet med til fødestua. 

Her blir filmen plutselig en pinlig situasjonskomedie, som bygger kraftig under fordommene som finnes mot ”chick flicks”, altså damefilmer. 
Dette burde manusforfatter og regissør Diane English spart oss for. 

Hun kunne faktisk spart oss for alt? 
",0
"Zombie uten liv
Regi og manus: George A. Romero. 
Med John Leguizamo, Dennis Hopper, Simon Baker, Asia Argento. 
Amerikansk. 
Skrekk - 15 år. 

Hvorfor er de døde ikke døde? 
Hvorfor får de ingen fred i sin død? 
Hva jager de? 
Hva er det som forårsaker et «zombie-utbrudd», døde mennesker som står opp fra sine graver og begir seg på skremselsferd blant de levende? 
Hva representerer det? 
Hvilke kollektive redsler rører zombiene - de levende døde - ved i vårt underbevisste? 

I alt dette gir «Land of the Dead» blanke sjutton. 
Filmen gir ingen svar, interesserer seg ikke for spørsmålene. 
Den konsentrerer seg om å forsøke å skremme på et utvendig, grunt og ekstremt elementært zombie-plan. 
Og skremmer derfor overhodet ikke. 

Kan hende er den legendariske regissør George A. Romero ferdig med allegorier og mørkets dyp gjennom denne skrekkfilms tre forgjengere - hvorav den første og banebrytende «Night of the Dead» (1968) troner i kultpallens toppsjikt. 

Kan hende anser han at også publikum skal ha disse klart i mente - og se «Land of the Dead» bare som det siste, actionfokuserte kapittel - selvrefererende og dermed også med en viss humor. 
I så fall er det ikke åpenbart, sett fra salen. 

Kan hende mener Romero nå i stedet å introdusere nye, mer påtrengende allegorier, der hans verden nå består av zombie-horder underveis til en for lengst forlatt storby, på jakt etter dem som måtte være igjen av levende menneskelemmer. 
I den sterkt innskrenkede verden har de rikeste kjøpt seg en isolert luksus i byens eneste opplyste skyskraper - drevet av en skruppelløs Dennis Hopper. 
De øvrige menneskene lever i ytterste mørke og fattigdom. 
Bortsett fra noen få, som aspirerer til et liv innenfor ved å risikere livet i Hoppers tjeneste. 

Parallellen til vår verden er åpenbar. 
Vi ser det, men vi opplever det ikke - der også dette fremstår som syltynn unnskyldning kun for den mest primitive action. 
Og blir til en sjablong uten liv, dødskamp uten resonans. 

ELLEN MARGRETHE SAND 
",0
"En tragedies fremferd
Regi: 
Aku Louhimies. 
Med: 
Jasper Pääkkönen, Mikko Leppilampi, Pamela Tola, Petteri Summanen. 
Finsk drama. 
15 år. 

En ulykke kommer sjelden alene. 
Den skaper sitt eget selskap. 

Man må muligens ikke være særskilt disponert for å la seg rive med av denne studie i sorger. 
Men det hjelper. 

«Frozen Land» er en studie i tragediens tilfeldige vesen, skrevet og filmet i de dype sorgers land (Finland) over en novelle av Leo Tolstoj («Faux billet»). 
En fascinerende reise i sort; en gysende illustrasjon av tragediens lettferdige fremferd, der den knapt gjør seg ferdig med den ene før den smitter over til den neste. 
Videre, for enhver pris videre - alt mens ulykken vokser og formerer seg, finner blodsbrøde og nye innsmett - og sprer seg som ringer i vann. 
Men med omvendt, tiltagende styrke. 

Det begynner med en professor som får sparken, begynner å drikke, mister alt. 
Det rammer hans sønn, som tar det igjen på en kamerat. 
Samt stjeler hans falske 500-seddel. 
Seddelen går videre til en TV-forhandler, som lurer den på en biltyv. 
Begge skal det gå ille, i likhet med de i alt syv direkte ofre for denne stadig voksende tragedie. 
Alle har de sine svake punkter, der tragediens kime kan finne et innsmett, for igjen å blomstre, formere seg og reise videre. 

Vi henger med. 
I varierende grad fascinert. 

Et mesterverk er denne film ikke - ufullkommen i form, omstendelig og ujevn i innhold. 

Men den har den samme urovekkende egenskap som ulykkene den omhandler: 
Finner den en disponert mottager, søker den hans svake punkt. 
Der den smetter inn, biter seg fast - og vokser. 

ELLEN MARGRETHE SAND 
",1
"Filmanmeldelse «A Quiet Place»:Taushet er gull 

Hysj, hysj, hysj – vær stille som mus. 
Virkelig. 

DRAMA/SKREKKFILM 

«A Quiet Place» 

USA. 15 år. 
Regi: John Krasinski. 

Med: Emily Blunt, John Krasinski, Millicent Simmonds, Joah Nupe. 

Noe av det fine med horrorfilmen er at det bare skal en justering til, en liten tvist, for at det skal føles som om noen har fornyet den én gang til. 
Denne utmerkede filmen har en slik god, original idé. 

Noen monstre er kommet til jorden. 
Vi får ikke vite hvordan eller hvorfra eller hvorfor (bra, det er alltid skumlest slik). 
De ser ut som gigantiske stankelbein-aliens, og de angriper ikke det de ser eller lukter. 

Det er lyd som tiltrekker dem. 
Den som er ansvarlig for lyden, enten den kommer fra personen selv eller en gjenstand i dennes nærhet, rives i filler i løpet av sekunder. 

Familien Abbott har mot alle odds overlevd i en ellers utryddet amerikansk småby. 
Hemmeligheten er at datteren Regan (Simmonds) er døv, og at familien behersker tegnspråk. 
De har forskanset seg på en gård, som en gjeng «doomsday preppers», kun utstyrt med en hagle og noe fyrverkeri. 
De tror det finnes tre monstre i den umiddelbare nærheten. 

I tillegg til at enhver liten lyd de gir fra seg vil være være skjebnesvanger, bærer de fire på skyldfølelser og sorg for noe som skjedde for ett og et halvt år siden (som vi ikke skal avsløre her). 

Så blir mor Evelyn (Blunt) til alt overmål gravid. 
Det sier seg selv at barneskrik er det siste denne familien trenger. 
Men de har forberedt seg. 
Lagd barneleker av tøy og isolert kjelleren med lag på lag med avispapir og gamle madrasser. 
Det kan gå. 
Evelyn og pappa 
Lee (Krasinski) må i alle fall tro på det, der de gir begrepet «stilledans» ny mening til Neil Youngs «Harvest Moon» (i hodetelefoner, selvsagt). 

«A Quiet Place» er en sjeldenhet: 
Den fungerer like godt både som drama og skrekkfilm. 
Det faktum at store deler av den er uten tale, er stemningsskapende i seg selv, og gir filmen en elegisk atmosfære (filmmusikken er smakfull og sparsommelig). 

Kravene den setter til skuespillerne er – spesielt til en horrorfilm å være – høye. 
Krasinski (fra amerikanske «The Office»), som også regisserer, lar Simmonds og Blunt dra det tyngste lasset. 
Simmonds lydløse gråt, og Blunts lidelse under filmhistoriens mest inopportune barnefødsel, vil bevege deg, jeg lover. 

Det er en skrekkfilm som kan få deg til å gråte, dette her. 
Like mye som slimete monstre og nerveslitende minutter i akutt fare, er det en historie om hvordan de de verste omstendighetene kan få ut det beste i oss mennesker. 

Bemerkelsesverdig. 
Og veldig spennende. 
",1
"Mang slags kjærlighet
Jon er, alt etter som man ser det, enten en overfladisk, selvsentrert jålebukk eller en helt ålreit fyr som har et ganske fett liv. 
Han lever for leiligheten sin, bilen, treningen, kompisene, familien og sex. 
Det siste punktet er selvsagt det viktigste, og Jon nedlegger minst én ny dame hver uke. 

Hans akilleshæl er en avhengighet av nettporno. 
Den er så sterk at han ikke kan slutte selv når han begynner å date smellvakre Barbara – spilt av Scarlett Johansson, som jo helt objektivt sett er verdens mest sexy menneske. 
Dette leder Jons fortellerstemme til lange utlegninger om hvor mye enklere det er å forholde seg til porno enn til ekte sex med ekte kvinner. 
Pornoen er alltid tilgjengelig og man trenger ikke å spandere middag først. 
Dessuten, som Woody Allen en gang sa: 
""Onani er sex med noen jeg elsker"". 

""Don Jon"" er en enkel komedie som berører noen temmelig følsomme temaer. 
Og det gjør den på likefremt og ublu vis. 
Noen vil sikkert synes at det blir for mye griseprat og for mange drøye bilder, men norske ""Pornopung"" var faktisk kraftigere kost i så måte. 
Og akkurat som den filmen, viser også ""Don Jon"" seg til syvende og sist å være en godhjertet fortelling om jakten på den gode, gamle kjærligheten. 

Jon møter nemlig en annen kvinne, den adskillig mer livserfarne Esther (Julianne Moore), som lærer ham en lekse om forskjellen på det å elske (med) seg selv og å elske (med) en annen. 

Manus— og regidebutanten Joseph Gordon-Levitt, som også spiller Jon og fra før er kjent fra blant annet ""Looper"", får frem flere gode poenger om hvordan det er å leve i en gjennompornofisert kultur som vår. 
Riktig nok klarer han det ikke uten å ty til stereotypier og lett moralisme, men ""Don Jon"" er morsom, skarp og annerledes nok til at han bør regnes som en filmskaper det er verdt å følge med på. 

Om ""Don Jon"" egner seg som date-film er et helt annet spørsmål. 
Herrene bør i hvert fall være forberedt på å bli avkrevd en oppklaring i etterkant. 
",1
"Klar for kvalme, forstoppelse og gravide realitystjerner?
«What to Expect when You're Expecting» koker suppe på selvhjelpsbok. 

FILM: Herrejemini. 
Nå igjen. 
Kvaliteten på de tidligere forsøkene på å lage spillefilmer basert på selvhjelpsbøker burde få alle som går rundt med lignende illevarslende ambisjoner til å droppe dem som om de var glødende jern. 
Men den gang ei. 

Kynisk 

«He's Just Not That Into You» og «Spis Elsk Lev» var begge slike filmer: 
Holdt i samme fargeskala som en Godt & Blandet-pose, og med samme undersmak av e-stoffer. 
Optimistisk smilende for å skjule den tjæremørke kynismen. 
For verken «He's Just Not That Into You», «Spis elsk lev» eller «What to Expect when You're Expecting» virker motivert av noe annet enn ønsket om å kombinere en bestselgertittel og en grusomt generell livsvisdom med et filmstjerneansikt eller fem og en tilfeldig sammenrasket historie - for å få de som brukte penger på boken til også å bruke penger på kinobilletten. 

Genuint øyeblikk 

«What to Expect when You're Expecting» er basert på Heidi Murkoffs suksessbok ved samme navn, som visstnok kan røpe at en graviditet ikke bare er en menuett på roser. 
Filmversjonen handler om fem kvinner som nærmer seg moderskapet ad fem forskjellige veier: 
Noen etter årevis med fortvilte forsøk, andre etter en brisen one night stand. 

Wendy (Elizabeth Banks) har skrevet idylliserende ammebøker før hennes egen graviditet viser seg å være langt fra saliggjørende. 
Skyler (Brooklyn Decker) er Wendys svigerfars unge troféhustru som får til alt, også ruging og redebygging, bedre enn henne. 

Rosie (Anna Kendrick) må ta stilling til om den tilfeldige natten med avstandsforelskelsen fra videregående (Chace Crawford) skal få forandre livet hennes. 
Holly (Jennifer Lopez) er inne i en adopsjonsprosess sammen med kjæresten, og får filmens eneste tilnærmet genuine øyeblikk når hun snakker om skammen og sorgen over å ha en kropp som ikke gjør det hun aller mest vil den skal gjøre. 

Og Jules (Cameron Diaz) er en treningsguru, selverklært alfahunn og frontfigur for en slanke-reality-serie av det barskere slaget når hun blir gravid med «Skal vi danse»-partneren og må skrive om almanakken. 

Nitrist tilstand 

De platte parodiene på forskjellige reality-konsepter er klistret oppå det hele, antagelig fordi bakmennene i et lyst øyeblikk skjønte at de ikke kunne bruke én time og femti minutter på å snakke om kvalme, forstoppelse og navnefeider. 
Skjønt, de gjør et iherdig forsøk. 

Om du er ute etter en endefrem og sympatisk komedie om å få barn, bør du heller se «Knocked Up» om igjen. 
Om du vil ha en større forståelse for hvor nitrist tilstanden er for kvinnelige skuespillere i Hollywood, og hva slags jallaroller selv etablerte stjerner må ta til takke med om dagen, kan «What to Expect when You're Expecting» tilby knivende innsikt. 
",0
"En grinebiter i Disneyland
Biografi/drama 

USA 2013 

Regi: 
John Lee Hancock 

Skuespillere: 
Tom Hanks, Colin Farrell, Emma Thompson, Paul Giamatti, Jason Schwartzman, Ruth Wilson, Rachel Griffiths, B.J. Novak, Bradley Whitford, Victoria Summer, Kathy Baker 

Manus: Kelly Marcel, Sue Smith 

Aldersgrense: 7 år 

Egnethet: 
Ungdom/Voksen 

Det høres mer ut som en «bakomfilm» enn en spillefilm, men «Saving Mr. Banks» handler altså om hvordan Disneys høyest elskede ikke-animerte film, «Mary Poppins» (1964), ble til. 
Det er en mer gripende historie enn man kanskje skulle tro. 

20 år tok det Walt Disney å overtale P.L. 
Travers til å la ham få lage film av boken hennes. 
For Mrs. Travers var «Mary Poppins» en dypt personlig fortelling — en serie tilbakeblikk på en vanskelig oppvekst forklarer hvorfor - og hun var med rette skeptisk til å gi fra seg kontrollen over den. 

De to kunne heller ikke vært mer ulike. 
Walt Disney er amerikansk som eplepai (og derfor en perfekt rolle for Tom Hanks), P.L. Travers er britisk som en kopp te (og derfor perfekt for Emma Thompson). 
Han insisterer på å bli kalt Walt, hun finner seg ikke i å bli kalt annet enn Mrs. Travers. 
Mye fornøyelig kommer ut av den syrlige forfatterens motvillige samarbeid med Disneys i overkant joviale stab. 

Samtidig ligger det en slem ironi i at den samme disneyfiseringen Mrs. Travers kjempet mot på Mary Poppins' vegne nå rammer henne selv. 
Det er nemlig vanskelig å ikke tenke at «Saving Mr. Banks», skamløst sentimental som den er, er en film mer i Walts ånd enn hennes. 
",1
"Stjernekokker i kamp
Feelgood-film til å bli sulten av. 

Dette er ikke den første franske filmen som handler om kokker og mat, og ikke den beste. 
Som komedie er den ikke mer enn måtelig morsom. 
Fransk komikk er gjerne en litt sær sak; ofte stiv og litt gammelmodig og keitet. 

Hovedrolleinnehaver Michaël Youn mangler dessuten noen desiliter sjarm, noe sminkøren synes å kompensere for ved utstrakt bruk av brunkrem. 
Men filmen har sine vittige øyeblikk, og det den mangler av gapskratt og subtilitet, tar den igjen i sjarm og gastronomiske fristelser. 
Noe som i seg selv gjør den severdig for alle matglade. 

Kokken Jacky Bonnet er i knipe. 
Konen er høygravid. 
Han står uten arbeid etter å ha krasjet gourmetmenyen i møte med folkedypets smak. 
Også i Frankrike foretrekker noen å dynke entrecôten i ketchup. 

Så vil tilfeldighetene at Bonnet støter borti sitt store forbilde. 
Alexandre Lagarde kan skilte med tre stjerner i Michelin-guiden. 
Men også han er frustrert. 
Restaurantens administrerende direktør vil bytte ut hans klassiske kokekunst med moderne, molekylær gastronomi. 
Lagarde kan bare sies opp dersom han mister en stjerne. 
Deri ligger direktørens håp, og de to kokkenes utfordring. 

Filmen går i fornøyelig klinsj med kulinarisk jåleri, og sparker særlig spanjolene på leggen. 
Under ledelse av innovatører som El Bullis Ferran Adrià, har de utviklet en kokekunst der smak ikke nødvendigvis rimer med utseende. 
Som iskrem med gåseleversmak, og flytende ravioli. 
En trend som fikk det til å gå varmt under mange franske kokkehatter. 

«Mesterkokken» slår et uhøytidelig slag for et klassisk kjøkken der selv en kvast rosmarin kan ødelegge tradisjonen. 
Som et apropos: 
Kunsten å «koke» mat i flytende nitrogen, altså på — 200 grader, skal snart være passé. 
Nå er det visstnok ultralyd som gjelder. 

Er du enig med anmelderen? 
Si din mening her: 
",0
"Kynismens ofre
Hvis det finnes et budskap i dette autentisk-inspirerte krimdramaet må det være: 
Makten ligger hos de kyniske. 

De følsomme og lengtende, de ømme og de snille og de prøvende står hjelpeløse når de kyniske misbruker andres kjærlighetsevne til personlig vinning. 
De følelseskalde har enorm makt i verden, men vi snakker sjelden om det. 
Jared Leto og Salma Hayek spiller to profesjonelle forførere som utnytter enslige kvinner økonomisk og dreper dem – men egentlig representerer de like gjerne den sjølopptatte kjekkasen som sjekker opp ei nærhetssjuk dame på bar bare for å få kjenne på kjønnet hennes. 
Hver dag såres mennesker på grunn av sin varme. 

Filmen handler fra 1940-tallet i USA. 
John Travolta og James Gandolfini spiller stabbestein-staute og rå politimenn av den sorten som Phillip Marlowe trøblet med. 
Fordi Travoltas kone begikk selvmord, etterforsker de en dame som tok livet av seg og ender i en storstilt morderjakt. 
En sjokkerende film som mange vil kjenne seg igjen i, sjøl om de aldri drepte noen. 
Kynismen kan være selvopptatthetens viktigste powertool, og den blir brukt til mye fælt. 
",1
"Gjenfunnet klassiker
Totalforbudt i nesten femti år av hensyn til personvernet. 
Absurd, siden han som fikk den forbudt, i Tancred Ibsens tolkning av hendelsene fra dokumentarromanen med samme navn, mer eller mindre frikjennes. 
Mest av alt en drivende god spenningshistorie om to fredløse sjeler på flukt fra drapet på to lensmenn, men ikke uten en sosial klo: 
Ekström er kanskje svenskefaen in persona, men det finnes grunner til at han ble som han ble. 
Den skrinne norske filmhistorien i etterkrigstiden ble enda skrinnere uten denne i femti år. 

ØYSTEIN DAVID JOHANSEN 
",1
